卻說封肅聽見公差傳喚忙出來陪笑啟問那些人只嚷快請出甄爺來封肅忙陪笑道小人姓封並不姓甄只有當日小婿姓甄今已出家一二年了不知可是問他那些公人道我們也不知什麼真假既是你的女婿就帶了你去面稟太爺便了大家把封肅推擁而去
封家各各驚慌不知何事至二更時分封肅方回來眾人忙問端的原來新任太爺姓賈名化本湖州人氏曾與女婿舊交因在我家門首看見嬌杏丫頭買線只當女婿移住此間所以來傳我將緣故回明那太爺感傷歎息了一回又問外孫女兒我說看燈丟了太爺說不妨待我差人去務必找尋回來說了一回話臨走又送我二兩銀子甄家娘子聽了不覺感傷一夜無話
次日早有雨村遣人送了兩封銀子四疋錦緞答謝甄家娘子又一封密書與封肅託他向甄家娘子要那嬌杏作二房封肅喜得眉開眼笑巴不得去奉承太爺便在女兒前一力攛掇當夜用一乘小轎便把嬌杏送進衙內去了雨村歡喜自不必言又封百金贈與封肅又送甄家娘子許多禮物命其且自過活以待訪尋女兒下落
卻說嬌杏那丫頭便是當年回顧雨村的因偶然一看便弄出這段奇緣也是意想不到之事誰知他命運兩濟不承望自到雨村身邊只一年便生一子又半載雨村嫡配忽染疾下世雨村便將他扶作正室夫人正是偶因一回顧便為人上人
原來雨村因那年士隱贈銀之後他於十六日便起身赴京大比之期十分得意中了進士選入外班今已陞了本縣太爺雖才幹優長未免貪酷且恃才侮上那同寅皆側目而視不上一年便被上司參了一本說他貌似有才性實狡猾又題了一兩件徇庇蠹役交結鄉紳之事龍顏大怒即命革職部文一到本府各官無不喜悅那雨村雖十分慚恨面上卻全無一點怨色仍是嘻笑自若交代過了公事將歷年所積的宦囊並家屬人等送至原籍安頓妥當了卻自己擔風袖月遊覽天下勝跡那日偶又游至維揚地方聞得今年鹽政點的是林如海
這林如海姓林名海表字如海乃是前科的探花今已陞蘭台寺大夫本貫姑蘇人氏今欽點為巡鹽御史到任未久原來這林如海之祖也曾襲過列侯的今到如海業經五世起初只襲三世因當今隆恩盛德額外加恩至如海之父又襲了一代到了如海便從科第出身雖係世祿之家卻是書香之族只可惜這林家支庶不盛人丁有限雖有幾門卻與如海俱是堂族沒甚親支嫡派的今如海年已五十只有一個三歲之子又於去歲亡了雖有幾房姬妾奈命中無子亦無可奈何之事只嫡妻賈氏生得一女乳名黛玉年方五歲夫妻愛之如掌上明珠見他生得聰明俊秀也欲使他識幾個字不過假充養子聊解膝下荒涼之歎
且說雨村在旅店偶感風寒愈後又因盤費不繼正欲得一居停之所以為息肩之地偶遇兩個舊友認得新鹽政知他正要請一西席教訓女兒遂將雨村薦進衙門去這女學生年紀幼小身體又弱功課不限多寡其餘不過兩個伴讀丫鬟故雨村十分省力正好養病
看看又是一載有餘不料女學生之母賈氏夫人一病而亡女學生奉侍湯藥守喪盡禮過於哀痛素本怯弱因此舊病復發有好些時不曾上學雨村閒居無聊每當風日晴和飯後便出來閒步這一日偶至郊外意欲賞鑒那村野風光信步至一山環水漩茂林修竹之處隱隱有座廟宇門巷傾頹牆垣剝落有額題曰智通寺門旁又有一副舊破的對聯云身後有餘忘縮手眼前無路想回頭雨村看了因想到這兩句文雖甚淺其意則深也曾遊過些名山大剎倒不曾見過這話頭其中想必有個翻過筋斗來的也未可知何不進去一訪走入看時只有一個龍鍾老僧在那裡煮粥雨村見了卻不在意及至問他兩句話那老僧既聾且昏又齒落舌鈍所答非所問
雨村不耐煩仍退出來意欲到那村肆中沽飲三杯以助野趣於是移步行來剛入肆門只見座上吃酒之客有一人起身大笑接了出來口內說奇遇奇遇雨村忙看時此人是都中古董行中貿易姓冷號子興的舊日在都相識雨村最讚這冷子興是個有作為大本領的人這子興又借雨村斯文之名故二人最相投契雨村忙亦笑問老兄何日到此弟竟不知今日偶遇真奇緣也子興道去歲年底到家今因還要入都從此順路找個敝友說一句話承他的情留我多住兩日我也無甚緊事且盤桓兩日待月半時也就起身了今日敝友有事我因閒走到此不期這樣巧遇一面說一面讓雨村同席坐了另整上酒肴來二人閒談慢飲敘些別後之事
雨村因問近日都中可有新聞沒有子興道倒沒有什麼新聞倒是老先生的貴同宗家出了一件小小的異事雨村笑道弟族中無人在都何談及此子興笑道你們同姓豈非一族雨村問是誰家子興笑道榮國賈府中可也不玷辱老先生的門楣了雨村道原來是他家若論起來寒族人丁卻自不少東漢賈復以來支派繁盛各省皆有誰能逐細考查若論榮國一支卻是同譜但他那等榮耀我們不便去認他故越發生疏了子興歎道老先生休這樣說如今的這榮寧二府也都蕭索了不比先時的光景雨村道當日榮寧兩宅人口也極多如何便蕭索了呢子興道正是說來也話長雨村道去歲我到金陵時因欲游覽六朝遺跡那日進了石頭城從他宅門前經過街東是寧國府街西是榮國府二宅相連竟將大半條街占了大門外雖冷落無人隔著圍牆一望裡面廳殿樓閣也還都崢嶸軒峻就是後邊一帶花園裡樹木山石也都還有蔥蔚洇潤之氣那裡像個衰敗之家子興笑道虧你是進士出身原來不通古人有言百足之蟲死而不僵如今雖說不似先年那樣興盛較之平常仕宦人家到底氣象不同如今人口日多事務日盛主僕上下都是安富尊榮運籌謀畫的竟無一個那日用排場又不能將就省儉如今外面的架子雖未甚倒內囊卻也盡上來了這也是小事更有一件大事誰知這樣鐘鳴鼎食的人家兒如今養的兒孫竟一代不如一代了雨村聽說也道這樣詩禮之家豈有不善教育之理別門不知只說這寧榮兩宅是最教子有方的何至如此
子興歎道正說的是這兩門呢待我告訴你當日寧國公與榮國公是一母同胞弟兄兩個寧公居長生了兩個兒子寧公死後長子賈代化襲了官也養了兩個兒子長子名賈敷八九歲上死了只剩了一個次子賈敬襲了官如今一味好道只愛燒丹煉汞別事一概不管幸而早年留下一個兒子名喚賈珍因他父親一心想作神仙把官倒讓他襲了他父親又不肯住在家裡只在都中城外和那些道士們胡羼這位珍爺也生了一個兒子今年纔十六歲名叫賈蓉如今敬老爺不管事了這珍爺那裡幹正事只一味高樂不了把那寧國府竟翻過來了也沒有敢來管他的人再說榮府你聽方纔所說異事就出在這裡自榮公死後長子賈代善襲了官娶的是金陵世勳史侯家的小姐為妻生了兩個兒子長名賈赦次名賈政如今代善早已去世太夫人尚在長子賈赦襲了官為人卻也中平也不管理家事惟有次子賈政自幼酷喜讀書為人端方正直祖父鍾愛原要他從科甲出身不料代善臨終遺本一上皇上憐念先臣即叫長子襲了官又問還有幾個兒子立刻引見又將這政老爺賜了個額外主事職銜叫他入部習學如今現已陞了員外郎這政老爺的夫人王氏頭胎生的公子名叫賈珠十四歲進學後來娶了妻生了子不到二十歲一病就死了第二胎生了一位小姐生在大年初一就奇了不想隔了十幾年又生了一位公子說來更奇一落胞胎嘴裡便啣下一塊五彩晶瑩的玉來還有許多字跡你道是新聞不是
雨村笑道果然奇異只怕這人的來歷不小子興冷笑道萬人都這樣說因而他祖母愛如珍寶那週歲時政老爺試他將來的志向便將世上所有的東西擺了無數叫他抓誰知他一概不取伸手只把些脂粉釵環抓來玩弄那政老爺便不喜歡說將來不過酒色之徒因此便不甚愛惜獨那太君還是命根子一般說來又奇如今長了十來歲雖然淘氣異常但聰明乖覺百個不及他一個說起孩子話來也奇他說女兒是水做的骨肉男子是泥做的骨肉我見了女兒便清爽見了男子便覺濁臭逼人你道好笑不好笑將來色鬼無疑了雨村罕然厲色道非也可惜你們不知道這人的來歷大約政老前輩也錯以淫魔色鬼看待了若非多讀書識事加以致知格物之功悟道參玄之力者不能知也
子興見他說得這樣重大忙請教其故雨村道天地生人除大仁大惡餘者皆無大異若大仁者則應運而生大惡者則應劫而生運生世治劫生世危堯舜禹湯文武周召孔孟董韓周程朱張皆應運而生者蚩尤共工桀紂始皇王莽曹操桓溫安祿山秦檜等皆應劫而生者大仁者修治天下大惡者擾亂天下清明靈秀天地之正氣仁者之所秉也殘忍乖僻天地之邪氣惡者之所秉也今當運隆祚永之朝太平無為之世清明靈秀之氣所秉者上自朝廷下至草野比比皆是所餘之秀氣漫無所歸遂為甘露為和風洽然溉及四海彼殘忍乖僻之邪氣不能蕩溢於光天化日之下遂凝結充塞於深溝大壑之中偶因風蕩或被雲摧略有搖動感發之意一絲半縷誤而逸出者值靈秀之氣適過正不容邪邪復妒正兩不相下如風水雷電地中相遇既不能消又不能讓必至搏擊掀發後始盡既然發洩此氣亦必賦之於人假使或男或女偶秉此氣而生者上則不能為仁人為君子下亦不能為大凶大惡置之千萬人之中其聰俊靈秀之氣則在千萬人之上其乖僻邪謬不近人情之態又在千萬人之下若生於公侯富貴之家則為情癡情種若生於詩書清貧之族則為逸士高人縱然生於薄祚寒門甚至為奇優為名娼亦斷不至為走卒健僕甘遭庸夫驅制如前之許由陶潛阮籍嵇康劉伶王謝二族顧虎頭陳後主唐明皇宋徽宗劉庭芝溫飛卿米南宮石曼卿柳耆卿秦少游近日倪雲林唐伯虎祝枝山再如李龜年黃繙綽敬新磨卓文君紅拂薛濤崔鶯朝雲之流此皆易地則同之人也
子興道依你說成則公侯敗則賊了雨村道正是這意你還不知我自革職以來這兩年遍游各省也曾遇見兩個異樣孩子所以方纔你一說這寶玉我就猜著了八九也是這一派人物不用遠說只這金陵城內欽差金陵省體仁院總裁甄家你可知道子興道誰人不知這甄府就是賈府老親他們兩家來往極親熱的就是我也和他家往來非止一日了
雨村笑道去歲我在金陵也曾有人薦我到甄府處館我進去看其光景誰知他家那等榮貴卻是個富而好禮之家倒是個難得之館但是這個學生雖是啟蒙卻比一個舉業的還勞神說起來更可笑他說必得兩個女兒陪著我讀書我方能認得字心上也明白不然我心裡自己糊塗又常對著跟他的小廝們說這女兒兩個字極尊貴極清淨的比那瑞獸珍禽奇花異草更覺稀罕尊貴呢你們這種濁口臭舌萬萬不可唐突了這兩個字要緊要緊但凡要說的時節必用淨水香茶嗽了口方可設若失錯便要鑿牙穿眼的其暴虐頑劣種種異常只放了學進去見了那些女兒們其溫厚和平聰敏文雅竟變了一個樣子因此他令尊也曾下死笞楚過幾次竟不能改每打的吃疼不過時他便姐姐妹妹的亂叫起來後來聽得裡面女兒們拿他取笑因何打急了只管叫姐妹作什麼莫不叫姐妹們去討情討饒你豈不愧些他回答的最妙他說急疼之時只叫姐姐妹妹字樣或可解疼也未可知因叫了一聲果覺疼得好些遂得了秘法每疼痛之極便連叫姐妹起來了你說可笑不可笑為他祖母溺愛不明每因孫辱師責子所以我就辭了館出來這等子弟必不能守祖父基業從師友規勸的只可惜他家幾個好姊妹都是少有的
子興道便是賈府中現在三個也不錯政老爺的長女名元春因賢孝才德選入宮作女史去了二小姐乃是赦老爺姨娘所出名迎春三小姐政老爺庶出名探春四小姐乃寧府珍爺的胞妹名惜春因史老夫人極愛孫女都跟在祖母這邊一處讀書聽得個個不錯雨村道更妙在甄家風俗女兒之名亦皆從男子之名不似別人家另外用這些春紅香玉等豔字何得賈府亦落此俗套子興道不然只因現今大小姐是正月初一所生故名元春餘者都從了春字上一輩的卻也是從弟兄而來的現有對證目今你貴東家林公的夫人即榮府中赦政二公的胞妹在家時名喚賈敏不信時你回去細訪可知雨村拍手笑道是極我這女學生名叫黛玉他讀書凡敏字他皆念作密字寫字遇著敏字亦減一二筆我心中每每疑惑今聽你說是為此無疑矣怪道我這女學生言語舉止另是一樣不與凡女子相同度其母不凡故生此女今知為榮府之外孫又不足罕矣可惜上月其母竟亡故了子興歎道老姊妹三個這是極小的又沒了長一輩的姊妹一個也沒了只看這小一輩的將來的東床何如呢雨村道正是方纔說政公已有了一個啣玉之子又有長子所遺弱孫這赦老竟無一個不成子興道政公既有玉兒之後其妾又生了一個倒不知其好歹只眼前現有二子一孫卻不知將來何如若問那赦老爺也有一子名叫賈璉今已二十多歲了親上做親娶的是政老爺夫人王氏內姪女今已娶了四五年這位璉爺身上現捐了個同知也是不喜正務的於世路上好機變言談去得所以目今在乃叔政老爺家住幫著料理家務誰知自娶了這位少奶奶之後倒上下無一人不稱頌他的夫人璉爺倒退了一射之地模樣又極標致言談又極爽利心機又極深細竟是個男人萬不及一的
雨村聽了笑道可知我言不謬了你我方纔所說的這幾個人只怕都是那正邪兩賦而來一路之人未可知也子興道正也罷邪也罷只顧算別人家的賬你也吃一杯酒纔好雨村道只顧說話就多吃了幾杯子興笑道說著別人家的閒話正好下酒即多吃幾杯何妨雨村向窗外看道天也晚了仔細關了城我們慢慢進城再談未為不可於是二人起身算還酒錢方欲走時忽聽得後面有人叫道雨村兄恭喜了特來報個喜信的雨村忙回頭看時
要知是誰且聽下回分解
畢沅云眾經音義云倉頡篇曰親愛也近也說文解字云士從一從十孔子曰推十合一為士玉篇云傳曰通古今辯然不謂之士此與脩身篇無稱子墨子云疑翟所著也案畢說未塙此書文多闕失或稱子墨子曰或否疑多非古本之舊未可據以定為墨子所自著之書也又此篇所論大抵尚賢篇之餘義亦似不當為第一篇後人因其持論尚正與儒言相近遂舉以冠首耳以馬總意林所引校之則唐以前本已如是矣
入國而不存其士則亡國矣說文子部云存恤問也見賢而不急則緩其君矣非賢無急非士無與慮國說文思部云慮謀思也緩賢忘士而能以其國存者未曾有也
昔者文公出走而正天下畢云正讀如征王念孫云畢讀非也爾雅曰正長也晉文為諸侯盟主故曰正天下與下霸諸侯對文又廣雅正君也尚賢篇曰堯舜禹湯文武之所以王天下正諸侯者凡墨子書言正天下正諸侯者非訓為長即訓為君皆非征伐之謂案王說是也呂氏春秋順民篇云湯克夏而正天下高誘注云正治也亦非桓公去國而霸諸侯越王句踐遇吳王之醜蘇時學云醜猶恥也詒讓案呂氏春秋不侵篇欲醜之以辭高注云醜或作恥而尚攝中國之賢君畢云尚與上通攝合也謂合諸侯郭璞注爾雅云聶合攝同聶案畢說未允攝當與懾通左襄十一年傳云武震以攝威之韓詩外傳云上攝萬乘下不敢敖乎匹夫此義與彼同謂越王之威足以懾中國賢君也三子之能達名成功於天下也皆於其國抑而大醜也畢云猶曰安其大醜廣雅云抑安也俞樾云抑之言屈抑也抑而大醜與達名成功相對言於其國則抑而大醜於天下則達名成功正見其由屈抑而達下文所謂敗而有以成也畢注於文義未得案俞說是也太上無敗畢云李善文選注云河上公注老子云太上謂太古無名之君也案太上對其次為文謂等之最居上者不論時代今古也畢引老子注義與此不相當其次敗而有以成此之謂用民言以親士故能用其民也
吾聞之曰非無安居也我無安心也非無足財也我無足心也畢云言不肯苟安如好利之不知足是故君子自難而易彼畢云言自處於難即躬自厚而薄責人之義眾人自易而難彼君子進不敗其志內究其情內下畢增不字云舊脫此字據上文增疚究同猶云內省不疚俞云內當作即退字也進不敗其志退究其情正相對成文所謂大行不加窮居不損也因退從或體作又闕壞而作內畢氏遂據上句增入不字殊失其旨案俞說近是雖雜庸民終無怨心畢云言遺佚不怨彼有自信者也是故為其所難者必得其所欲焉未聞為其所欲而免其所惡者也是故偪臣傷君國語周語韋昭注云偪迫也偪臣謂貴臣權重迫君然此與諂下同舉而對弗弗之臣為文則不當云偪臣偪疑佞之訛諂下傷上畢云言佞人病國與偪臣同君必有弗弗之臣弗讀為咈說文口部云咈違也上必有詻詻之下廣雅釋訓云詻詻語也周禮保氏鄭康成注云軍旅之容暨暨詻詻莊子人閒世篇釋文引崔譔云逆擊曰詻案詻洪頤烜謂與諤同近是詳後畢云禮記云言容詻詻鄭君注云教令嚴也說文云論訟也玉篇云魚格切分議者延延而支苟者詻詻畢云支苟二字疑誤洪頤烜云延延長也支苟當是致敬之訛詻詻與諤諤同言分議者皆延延以念久長而致敬者又諤諤以盡其誠即上文所謂上必有詻詻之下也蘇云支苟二字疑敬字之訛俞云支苟乃䅩䅓二字之假音說文禾部䅓䅩䅓也徐鍇曰䅩䅓不伸之意然則䅩䅓者詻詻殆謂在下位者或為上所淩壓而不得申亦必詻詻然自伸其意而後已上文所謂上必有詻詻之下是也案洪謂苟為敬字之訛是也而以支為致則未塙俞說尤誤以文義推之支疑當為交形近而訛經說上篇圜規寫交也今本交亦誤支是其證敬讀為儆交儆謂交相儆戒也苟即敬之壞字國語楚語左史倚相見申公子亹曰唯子老耄故欲見以交儆子韋注云交夾也焉可以長生保國王云焉字下屬為句焉猶乃也言如是乃可以長生保國也
臣下重其爵位而不言近臣則喑畢云當為瘖說文云瘖不能言也喑宋齊謂兒泣不止曰喑非此義玉篇云瘖於深切不能言喑於金於甘二切啼極無聲也則作喑亦是詒讓案喑瘖字同尚賢下篇有瘖字晏子諫下篇云近臣嘿遠臣瘖又云朝居嚴則下無言下無言則上無聞矣下無言則吾謂之瘖上無聞則吾謂之聾說苑正諫篇晏子云下無言則謂之喑喑即瘖也又穀梁文六年傳云下闇則上聾闇與喑瘖字亦通遠臣則唫范望太玄經注云唫猶噏也亦與吟同文選蘇子卿古詩李善注引倉頡篇云吟歎也畢云與噤音義同史記蒯通曰吟而不言索隱云吟音戶蔭反又音琴怨結於民心蘇云喑吟心為韻諂諛在側善議障塞蘇云側塞亦為韻則國危矣桀紂不以其無天下之士邪殺其身而喪天下故曰歸國寶畢云歸讀如齊人歸女樂之歸不若獻賢而進士
今有五錐說文金部云錐銳也釋名釋用器云錐利也此其銛畢云史記集解云徐廣曰思廉反駰案漢書音義曰銛謂利銛者必先挫有五刀此其錯廣雅釋詁云錯磨也畢云言磨錯之利錯者必先靡䃺之假字今省作磨謂銷磨也畢云挫靡為韻靡字麻聲是以甘井近竭招木近伐畢云招與喬音相近竭伐為韻案畢說是也經說下篇橋衡之橋亦作招可證靈龜近灼神蛇近暴畢云灼暴為韻俞云四近字皆先字之誤上文曰今有五錐此其銛銛者必先挫有五刀此其錯錯者必先靡然則甘井四喻正承上文而言亦必是先字明矣先篆書作近字古文作篆書作為兩形相似而誤案俞說是也意林引此二句近正作先莊子山木篇亦云直木先伐甘井先竭暴蛇者蓋以求雨淮南子齊俗訓云犧牛粹毛宜於廟牲其於以致雨不若黑蜧許慎注云黑蜧神蛇也潛於神淵能興雲雨春秋繁露求雨篇云春旱求雨暴巫聚蛇是故比干之殪其抗也抗亢聲類同莊子刻意篇云刻意尚行離世異俗高論怨誹為亢而已矣釋文李頤云窮高曰亢蘇云抗猶抗直孟賁之殺其勇也孟子公孫丑篇偽孫奭疏引皇甫謐帝王世紀云秦武王好多力之人齊孟賁之徒並歸焉孟賁生拔牛角史記范雎傳集解引許慎漢書東方朔傳顏師古注並云孟賁衛人案依世紀說則賁在墨子後此文蓋後人所增竄西施之沈其美也蘇云案吳越春秋逸篇云吳亡後越浮西施於江令隨鴟夷以終其言與此合是吳亡西施亦死也墨子書記當時事必有據後世乃有五湖隨范蠡之說誣矣詒讓案吳越春秋逸文見楊慎丹鉛錄引修文殿御覽吳起之裂其事也淮南子繆稱訓云吳起刻削而車裂亦見氾論訓及韓詩外傳一呂氏春秋執一篇高注史記本傳不云車裂蓋文不具畢云謂事功蘇云墨子嘗見楚惠王而吳起之死當悼王二十一年上距惠王之卒已五十一年疑墨子不及見此事此蓋門弟子之詞也汪中說同案魯問篇墨子及見田齊大公和和受命為諸侯當楚悼王十六年距起之死僅五年耳況非樂上篇說齊康公興樂萬康公之薨復在起死後二年然則此書雖多後人增益而吳起之死非墨子所不及見明矣蘇說攷之未審故彼人者寡不死其所長故曰太盛難守也
故雖有賢君不愛無功之臣雖有慈父不愛無益之子是故不勝其任而處其位非此位之人也不勝其爵而處其祿非此祿之主也良弓難張然可以及高入深良馬難乘然可以任重致遠良才難令然可以致君見尊是故江河不惡小谷之滿己也說文谷部云泉出通川為谷爾雅釋水云水注川曰谿注谿曰谷故能大聖人者事無辭也物無違也故能為天下器是故江河之水非一源之水也畢本作非一水之源也云舊云非一源也據初學記江引此增二字裘引此與舊同藝文類聚引作非一水之源北堂書鈔引作非一源之水古無源字本書脩身云原濁者流不清只作原此類俗寫亂之非舊文也王云此本作江河之水非一源之水也今本脫之水二字而一源二字則不誤北堂書鈔衣冠部三初學記器物部引此並作非一源之水初學記地部中引作非一源之流流字雖誤而一源二字仍與今本同畢謂初學記作一水之源誤也太平御覽服章部十一引作江河之水非一源千鎰之裘非一狐皆節去下二字而一源二字亦與今本同其藝文類聚衣冠部引作非一水之源者傳寫誤耳案王說是也今據補正千鎰之裘畢云鎰從金俗寫本書貴義云待女以千益只作益文選注云賈逵國語注曰一溢二十四兩漢書食貨志云黃金以溢為名孟康曰二十兩為溢也案貴義篇本作千盆非益字畢誤非一狐之白也玉藻云君衣狐白裘淮南子說山訓云天下無粹白之狐而有粹白之裘掇之眾白也晏子春秋外篇云景公賜晏子狐白之裘玄豹之茈其貲千金漢書匡衡傳顏注云狐白謂狐腋下之皮其毛純白集以為裘輕柔難得故貴也夫惡有同方取不取同而已者乎畢云惡讀如烏言聖人之與士同方相合猶江河同源相得烏有不取諸此而自止者俞云取不二字傳寫誤倒而字當在取同二字之上已當為人己之己此文本云夫惡有同方不取而取同己者乎同方謂同道也同己謂與己意同也聖人但取其與道同不必其與己意同故曰夫惡有同方不取而取同己者乎傳寫錯誤遂不可讀畢曲為之說非是案俞說近是蓋非兼王之道也是故天地不昭昭說文日部云昭日明也中庸鄭注云昭昭猶耿耿小明也大水不潦潦畢云說文云潦雨大貌然此義與明瞭同老子云水至清則無魚也大火不燎燎王德不堯堯者畢云說文云堯高也從垚在兀上高遠也白虎通云堯猶嶢嶢至高之貌乃千人之長也此與上云王德不相冢疑上句者字當為若若乃連讀為更端之詞下三語即承此言之
其直如矢其平如砥不足以覆萬物是故谿陝者速涸說文谷部云谿山瀆無所通者阜部云陝隘也俗作陿狹非畢云說文云涸渴也讀若狐貈之貈逝淺者速竭王引之云逝淺二字義不相屬逝當為遊俗書游字作遊與逝相似而誤遊即流字也曲禮注士視得旁遊目五步之中釋文遊作游云徐音流流淺與谿陝對文俞云逝當讀為澨古字通也詩有杕之杜篇噬肯適我釋文曰噬韓詩作逝然則逝之通作澨猶逝之通作噬也成十五年左傳則決睢澨楚辭湘夫人篇夕濟兮三澨杜預王逸注並曰澨水涯澨淺與谿陝對文因假逝為澨其義遂晦案王說近是墝埆者畢云墝埆當為磽确磬石也見說文俗寫從土何休公羊學曰墝埆不生五穀其地不育王者淳澤不出宮中淮南子齊俗訓高注云淳厚也則不能流國矣
話說嚴監生臨死之時伸著兩個指頭總不肯斷氣幾個姪兒和些家人都來訌亂著問有說為兩個人的有說為兩件事的有說為兩處田地的紛紛不一只管搖頭不是趙氏分開眾人走上前道爺只有我能知道你的心事你是為那燈盞裏點的是兩莖燈草不放心恐費了油我如今挑掉一莖就是了說罷忙走去挑掉一莖眾人看嚴監生時點一點頭把手垂下登時就沒了氣合家大口號哭起來準備入殮將靈柩停在第三層中堂內
次早著幾個家人小廝滿城去報喪族長嚴振先領著合族一班人來弔孝都留著喫酒飯領了孝布回去趙氏有個兄弟趙老二在米店裏做生意姪子趙老漢在銀匠店扯銀鑪這時也公備個祭禮來上門僧道掛起長旛念經追薦趙氏領著小兒子早晚在柩前舉哀夥計僕從丫鬟養娘人人掛孝門口一片都是白
看看鬧過頭七王德王仁科舉回來了齊來弔孝留著過了一日去又過了三四日嚴大老官也從省裏科舉了回來幾個兒子都在這邊喪堂裏大老爹卸了行李正和渾家坐著打點拿水來洗臉早見二房裏一個奶媽領著一個小廝手裏捧著端盒和一個氈包走進來道二奶奶頂上大老爹知道大老爹來家了熱孝在身不好過來拜見這兩套衣服和這銀子是二爺臨終時說下的送與大老爹做個遺念就請大老爹過去
嚴貢生打開看了簇新的兩套緞子衣服齊臻臻的二百兩銀子滿心歡喜隨向渾家封了八分銀子賞封遞與奶媽說道上覆二奶奶多謝我即刻就過來打發奶媽和小廝去了將衣裳和銀子收好又細問渾家知道和兒子們都得了他些別敬這是單留與大老官的問畢換了孝巾繫了一條白布的腰絰走過那邊來到柩前叫聲老二乾號了幾聲下了兩拜趙氏穿著重孝出來拜謝又叫兒子磕伯伯的頭哭著說道我們苦命他爺半路裏丟了去了全靠大爺替我們做主嚴貢生道二奶奶人生各稟的壽數我老二已是歸天去了你現今有恁個好兒子慢慢的帶著他過活焦怎的趙氏又謝了請在書房擺飯請兩位舅爺來陪
須臾舅爺到了作揖坐下王德道令弟平日身體壯盛怎麼忽然一病就不能起我們至親的也不曾當面別一別甚是慘然嚴貢生道豈但二位親翁就是我們弟兄一場臨危也不得見一面但自古道公而忘私國而忘家我們科場是朝廷大典你我為朝廷辦事就是不顧私親也還覺得于心無愧王德道大先生在省將有大半年了嚴貢生道正是因前任學臺周老師舉了弟的優行又替弟考出了貢他有個本家在這省裏住是做過應天巢縣的所以到省去會會他不想一見如故就留著住了幾個月又要同我結親再三把他第二個令愛許與二小兒了王仁道在省就住在他家的麼嚴貢生道住在張靜齋家他也是做過縣令是湯父母的世姪因在湯父母衙門裏同席喫酒認得相與起來周親家家就是靜齋先生執柯作伐王仁道可是那年同一位姓范的孝廉同來的嚴貢生道正是王仁遞個眼色與乃兄道大哥可記得就是惹出回子那一番事來的了王德冷笑了一聲
一會擺上酒來喫著又談王德道今歲湯父母不曾入簾王仁道大哥你不知道麼因湯父母前次入簾都取中了些陳貓古老鼠的文章不入時目所以這次不曾來聘今科十幾位簾官都是少年進士專取有才氣的文章嚴貢生道這倒不然才氣也須是有法則假若不照題位亂寫些熱鬧話難道也算有才氣不成就如我這周老師極是法眼取在一等前列都是有法則的老手今科少不得還在這幾個人內中嚴貢生說此話因他弟兄兩個在周宗師手裏都考的是二等二人聽這話心裏明白不講考校的事了酒席將闌又談到前日這一場官事湯父母著實動怒多虧令弟看的破息下來了嚴貢生道這是亡弟不濟若是我在家和湯父母說了把王小二黃夢統這兩個奴才腿也砍折了一個鄉紳人家由得百姓如此放肆王仁道凡事這是厚道些好嚴貢生把臉紅了一陣又彼此勸了幾杯酒奶媽抱著哥子出來道奶奶叫問大老爹二爺幾時開喪又不知今年山向可利祖塋裏可以葬得還是要尋地費大老爹的心同二位舅爺商議嚴貢生道你向奶奶說我在家不多時耽擱就要同二相公到省裏去周府招親你爺的事託在二位舅爺就是祖塋葬不得要另尋地等我回來斟酌說罷叫了擾起身過去二位也散了
過了幾日大老爺果然帶著第二個兒子往省裏去了趙氏在家掌管家務真個是錢過北斗米爛成倉僮僕成群牛馬成行享福度日不想皇天無眼不祐善人那小孩子出起天花來發了一天熱醫生來看說是個險症藥裏用了犀角黃連人牙不能灌漿把趙氏急的到處求神許願都是無益到七日上把個白白胖胖的孩子跑掉了趙氏此番的哭泣不但比不得哭大娘並且比不得哭二爺直哭得眼淚都哭不出來整整的哭了三日三夜打發孩子出去叫家人請了兩位舅爺來商量要立大房裏第五個姪子承嗣二位舅爺躊躇道這件事我們做不得主況且大先生又不在家兒子是他的須是要他自己情願我們如何硬做主趙氏道哥哥你妹夫有這幾兩銀子的家私如今把個正經主兒去了這些家人小廝都沒個投奔這立嗣的事是緩不得的知道他伯伯幾時回來間壁第五個姪子纔十一二歲立過來還怕我不會疼熱他教導他他伯娘聽見這個話恨不得雙手送過來就是他伯伯回來也沒得說你做舅舅的人怎的做不得主王德道也罷我們過去替他說一說罷王仁道大哥這是那裏話宗嗣大事我們外姓如何做得主如今姑奶奶若是急的很只好我弟兄兩人公寫一字他這裏叫一個家人連夜到省裏請了大先生回來商議王德道這話最好料想大先生回來也沒得說王仁搖著頭笑道大哥這話也且再看但是不得不如此做趙氏聽了這話摸頭不著只得依著言語寫了一封字遣家人來富連夜赴省接大老爹
來富來到省城問著大老爹的下處在高底街到了寓處門口只見四個戴紅黑帽子的手裏拿著鞭子站在門口嚇了一跳不敢進去站了一會看見跟大老爹的四斗子出來纔叫他領了他進去看見敞廳上中間擺著一乘彩轎彩轎傍邊豎著一把遮陽遮陽上帖著即補縣正堂四斗子進去請了大老爹出來頭戴紗帽身穿圓領補服腳下粉底皂靴來富上前磕了頭遞上書信大老爹接著看了道我知道了我家二相公恭喜你且在這裏伺候來富下來到廚房裏看見廚子在那裏辦席新人房在樓上張見擺的紅紅綠綠的來富不敢上去直到日頭平西不見一個吹手來二相公戴著新方巾披著紅簪著花前前後後走著著急問吹手怎的不來大老爹在廳上嚷成一片聲叫四斗子快傳吹打的四斗子道今日是個好日子八錢銀子一班叫吹手還叫不動老爹給了他二錢四分低銀子又還扣了他二分戥頭又叫張府裏押著他來他不知今日應承了幾家他這個時候怎得來大老爹發怒道放狗屁快替我去來遲了連你一頓嘴巴四斗子骨都著嘴一路絮聒了出去說道從早上到此刻一碗飯也不給人喫偏生有這些臭排場說罷去了
直到上燈時候連四斗子也不見回來抬新人的轎夫和那些戴紅黑帽子的又催的狠廳上的客說道也不必等吹手吉時已到且去迎親罷將掌扇掮起來四個戴紅黑帽子的開道來富跟著轎一直來到周家那周家敞廳甚大雖然點著幾盞燈燭天井裏卻是不亮這裏又沒有個吹打的只得四個戴紅黑帽子的一遞一聲在黑天井裏喝道喝個不了來富看見不好意思叫他不要喝了周家裏面有人吩咐道拜上嚴老爺有吹打的就發轎沒吹打的不發轎正吵鬧著四斗子領了兩個吹手趕來一個吹簫一個打鼓在廳上滴滴打打的總不成個腔調兩邊聽的人笑個不住周家鬧了一會沒奈何只得把新人轎發來了新人進門不必細說
過了十朝叫來富同四斗子去寫了兩隻高要船那船家就是高要縣的人兩隻大船銀十二兩立契到高要付銀一隻裝的新郎新娘一隻嚴貢生自坐擇了吉日辭別親家借了一副巢縣正堂的金字牌一副肅靜迴避的白粉牌四根門鎗插在船上又叫了一班吹手開鑼掌傘吹打上船船家十分畏懼小心伏侍一路無話
那日將到高要縣不過二三十里路了嚴貢生坐在船上忽然一時頭暈上來兩眼昏花口裏作惡心噦出許多清痰來來富同四斗子一邊一個架著膊子只是要跌嚴貢生口裏叫道不好不好叫四斗子快丟了去燒起一壺開水來四斗子把他放了睡下一聲不倒一聲的哼四斗子慌忙同船家燒了開水拿進艙來嚴貢生將鑰匙開了箱子取出一方雲片糕來約有十多片一片一片剝著喫了幾片將肚子揉著放了兩個大屁登時好了剩下幾片雲片糕閣在後鵝口板上半日也不來查點那掌舵駕長害饞癆左手扶著舵右手拈來一片片的送在嘴裏了嚴貢生只作不看見
少刻船攏了馬頭嚴貢生叫來富速叫他兩乘轎子來擺齊執事將二相公同新娘先送了家裏去又叫些馬頭上人來把箱籠都搬了上岸把自己的行李也搬上了岸船家水手都來討喜錢嚴貢生轉身走進艙來眼張失落的四面看了一遭問四斗子道我的藥往那裏去了四斗子道何曾有甚藥嚴貢生道方纔我喫的不是藥分明放在船板上的那掌舵的道想是剛纔船板上幾片雲片糕那是老爺剩下不要的小的大膽就喫了嚴貢生道喫了好賤的雲片糕你曉得我這裏頭是些甚麼東西掌舵的道雲片糕無過是些瓜仁核桃洋糖麵粉做成的了有甚麼東西嚴貢生發怒道放你的狗屁我因素日有個暈病費了幾百兩銀子合了這一料藥是省裏張老爺在上黨做官帶了來的人參周老爺在四川做官帶了來的黃連你這奴才豬八戒喫人參果全不知滋味說的好容易是雲片糕方纔這幾片不要說值幾十兩銀子半夜裏不見了鎗頭子攮到賊肚裏只是我將來再發了暈病卻拿甚麼藥來醫你這奴才害我不淺叫四斗子開拜匣寫帖子送這奴才到湯老爺衙裏去先打他幾十板子再講掌舵的嚇了陪著笑臉道小的剛纔喫的甜甜的不知道是藥只說是雲片糕嚴貢生道還說是雲片糕再說雲片糕先打你幾個嘴巴
說著已把帖子寫了遞給四斗子四斗子慌忙走上岸去那些搬行李的人幫船家攔著兩隻船上船家都慌了一齊道嚴老爺而今是他不是不該錯喫了嚴老爺的藥但他是個窮人就是連船都賣了也不能賠老爺這幾十兩銀子若是送到縣裏他那裏耽得住如今只是求嚴老爺開恩高抬貴手恕過他罷嚴貢生越發惱得暴躁如雷搬行李的腳子走過幾個到船上來道這事原是你船上人不是方纔若不如是著緊的問嚴老爺要喜錢酒錢嚴老爺已經上轎去了都是你們攔住那嚴老爺纔查到這個藥如今自知理虧還不過來向嚴老爺跟前磕頭討饒難道你們不賠嚴老爺的藥嚴老爺還有些貼與你不成眾人一齊捺著掌舵的磕了幾個頭嚴貢生轉灣道既然你眾人說我又喜事匆匆且放著這奴才再和他慢慢算帳不怕他飛上天去罵畢揚長上了轎行李和小廝跟著一鬨去了船家眼睜睜看著他走去了
嚴貢生回家忙領了兒子和媳婦拜家堂又忙的請奶奶來一同受拜他渾家正在房裏抬東抬西鬧得亂哄哄的嚴貢生走來道你忙甚麼他渾家道你難道不知道家裏房子窄鱉鱉統共祇得這一間上房媳婦新新的又是大家子姑娘你不挪與她住嚴貢生道呸我早已打算定了要你瞎忙二房裏高房大廈的不好住他渾家道他有房子為甚的與你的兒子住嚴貢生道他二房無子不要立嗣的渾家道這不成他要繼我們第五個哩嚴貢生道這都由他麼他算是個甚麼東西我替二房立嗣與他甚麼相干他渾家聽了這話正摸不著頭腦只見趙氏著人來說二奶奶聽見大老爺回家叫請大老爺說話我們二位舅老爺也在那邊嚴貢生便走過來見了王德王仁之乎也者了一頓便叫過幾個管事家人來吩咐將正宅打掃出來明日二相公同二娘來住趙氏聽得還認他把第二個兒子來過繼便請舅爺說道哥哥大爺方纔怎樣說媳婦過來自然在後一層我照常住在前面纔好早晚照顧怎倒叫我搬到那邊去媳婦住著正屋婆婆倒住著廂房天地世間也沒有這個道理王仁道你且不要慌隨他說著自然有個商議說罷走出去了彼此談了兩句淡話又喫了一杯茶王家小廝走來說同學朋友候著作文會二位作別去了
嚴貢生送了回來拉一把椅子坐下將十幾個管事的家人都叫了來吩咐道我家二相公明日過來承繼了是你們的新主人須要小心伺候趙新娘是沒有兒女的二相公只認得他是父妾他也沒有還占著正屋的吩咐你們媳婦子把群屋打掃兩間替他搬過東西去騰出正屋來好讓二相公歇宿彼此也要避個嫌疑二相公稱呼他新娘他叫二相公二娘是二爺二奶奶再過幾日二娘來了是趙新娘先過來拜見然後二相公過去作揖我們鄉紳人家這些大禮都是差錯不得的你們各人管的田房利息賬目都連夜攢造清完先送與我逐細看過好交與二相公查點比不得二老爹在日小老婆當家憑著你們這些奴才朦朧作弊此後若有一點欺隱我把你這些奴才三十板一個還要送到湯老爺衙門裏追工本飯米哩眾人應諾下去大老爹過那邊去了
這些家人媳婦領了大老爹的言語來催趙氏搬房被趙氏一頓臭罵又不敢就搬平日嫌趙氏裝尊作威作福這時偏要領了一班人來房裏說大老爹吩咐的話我們怎敢違拗他到底是個正經主子他若認真動了氣我們怎樣了得趙氏號天大哭哭了又罵罵了又哭足足鬧了一夜次日一乘轎子抬到縣門口正值湯知縣坐早堂就喊了冤知縣叫補進詞來次日發出仰族親處覆
趙氏備了幾席酒請來家裏族長嚴振先乃城中十二都的鄉約平日最怕的是嚴大老官今雖坐在這裏只說道我雖是族長但這事以親房為主老爺批處我也只好拿這話回老爺那兩位舅爺王德王仁坐著就像泥塑木雕的一般總不置一個可否那開米店的趙老二扯銀鑪的趙老漢本來上不得臺盤纔要開口說話被嚴貢生睜開眼睛喝了一聲又不敢言語了兩個人自心裏也裁劃道姑奶奶平日只敬重的王家哥兒兩個把我們不偢不倸我們沒來由今日為他得罪嚴老大老虎頭上撲蒼蠅怎的落得做好好先生把個趙氏在屏風後急得像熱鍋上螞蟻一般見眾人都不說話自己隔著屏風請教大爺數說這些從前已往的話數了又哭哭了又數捶胸趺腳號做一片嚴貢生聽著不耐煩道像這潑婦真是小家子出身我們鄉紳人家那有這樣規矩不要惱犯了我的性子揪著頭髮臭打一頓登時叫媒人來領出發嫁趙氏越發哭喊起來喊的半天雲裏都聽見要奔出來揪他撕他是幾個家人媳婦勸住了眾人見不是事也把嚴貢生扯了回去當下各自散了
次日商議寫覆呈王德王仁說身在黌宮片紙不入公門不肯列名嚴振先只得混帳覆了幾句話說趙氏本是妾扶正也是有的據嚴貢生說與律例不合不肯叫兒子認做母親也是有的總候大老爺天斷那湯知縣也是妾生的兒子見了覆呈道律設大法理順人情這貢生也忒多事了就批了個極長的批語說趙氏既扶過正不應只管說是妾如嚴貢生不願將兒子承繼聽趙氏自行揀擇立賢立愛可也嚴貢生看了這批那頭上的火直冒了有十幾丈隨即寫呈到府裏去告府尊也是有妾的看著覺得多事仰高要縣查案知縣查上案去批了個如詳繳嚴貢生更急了到省赴按察司一狀司批細故赴府縣控理嚴貢生沒法了回不得頭想道周學道是親家一族趕到京裏求了周學道在部裏告下狀來務必要正名分只因這一去有分教多年名宿今番又掇高科英俊少年一舉便登上第不知嚴貢生告狀得准否且聽下回分解
盛京長白山為我朝發祥之地高二百餘里綿亙千里山上有潭曰闥門周八十里鴨綠混同愛滹三江出焉明中葉有望氣者言其地將生聖人統一諸國山之東有布庫里山山下有池曰布爾湖里相傳有天女名佛庫倫浴於池浴竟有神鵲銜朱果置衣上長吞之遂有身尋產一男生而能言體貌奇異及長母告之故且命之曰天生汝以定亂國其以愛新覺羅為姓語畢母凌空去子乘小舠順流至河步登岸折柳及野蒿為坐具端趺其上適其地有三姓構兵不解有取水者奇其貌歸告眾走問所來具以實告眾驚曰天生聖人也舁歸奉為主居長白山東俄漠惠之野俄朵里城國號滿洲十數傳至太祖高皇帝英明神武滅哈達輝發烏喇葉赫諸國開拓疆土建元天命再傳至世祖章皇帝拯民水火統一天下我國家億萬年無疆之福肇基於此考諸往古元鳥降祥姜嫄履武後先同揆信有真也
范文肅公文程為本朝開國元勳文臣第一人天命二年文程見太祖高皇帝於撫順偉其貌詢知家世謂諸貝勒曰此名臣後也天聰三年從徵有功時官文館尚未有大學士職銜而文肅所領皆樞密事崇德元年改六館為內三院授秘書院大學士每議大政必資籌畫八年撥隸正黃旗
是歲世祖章皇帝即位明年為順治元年四月闖賊陷明北京明山海關總兵吳三桂來乞師遂召文肅於湯泉決策進兵
時抱病力疾趨朝建議曰自闖寇猖狂中原塗炭近且傾覆京師戕厥君後此必討之賊也雖擁眾百萬橫行無憚揆其敗道有三逼殞其主天怒矣刑辱縉紳拷劫財貨士忿矣掠民貲淫人婦火人廬舍民恨矣備此三敗行之以驕可以一戰破也我國家上下同心兵甲選練誠聲罪以臨之恤其士夫拯厥黎庶兵以義動何功不成復言好生者天之德也兵者聖人不得已而用之自古未有嗜殺而得天下者國家欲統一區夏非乂安百姓不可於是大軍遂發扶病隨徵申嚴紀律妄殺者有罪二十二日敗流賊兵二十萬於山海關我兵長驅而西民多逃匿為草檄宣諭言義兵之來為爾等復君父仇非殺百姓也今所誅者惟闖賊官來歸者復其官民來歸者復其業必不汝害民心遂安師入燕京文肅建議首先為明帝發喪易梓宮備儀衛文肅親紀其事
國初有內三院一國史院二祕書院三宏文院各設大學士一員學士一員順治十五年九月改內三院為殿閣一中和殿二保和殿三文華殿四武英殿五文淵閣六內閣
十六年初以覺羅巴納哈為中和殿大學士額色赫為保和殿大學士蔣赫德為文華殿大學士洪承疇為武英殿大學士文淵內閣未補人裁三院學士官另設翰林院掌院學士一員以折庫納為之十八年七月復改殿閣為內三院康熙九年復改內三院為殿閣復設翰林院
天聰八年四月太宗文皇帝命禮部考取通滿洲蒙古漢書文義者為舉人取中滿洲習滿書者剛林敦多惠滿洲習漢書者察不害恩國泰漢人習滿書者宜成格漢人習漢書者齊國儒朱燦然羅繡錦梁正大雷興馬國柱金柱王來用蒙古習蒙古書者俄博特石岱蘇魯木共十六人俱賜為舉人并賜衣一襲免四丁宴於禮部崇德三年八月賜
新中式舉人羅碩常鼐胡邱阿濟格畢禮克圖王文奎蘇宏祖楊方興曹京張大任于變龍等十名朝衣各一領授半個牛錄章京品級免四丁六年七月賜新中式舉人滿洲鄂貌圖赫德蒙古杜當漢人崔光前卞三元章于天卞為鳳緞朝衣各一領是時取土之額雖少名臣多出其中
太宗文皇帝用范文程議特選士於盛京沈文奎登第一名字清遠浙江會稽人世居曹娥村客遊遵化大兵破城挈之行受知登第充秘書院纂修官順治元年護從入關累官至兵部尚書人皆知本朝開科進士第一人為傅以漸不知實自沈文奎始也
順治三年丙戍科狀元傅以漸山東聊城人授修撰官至大學士榜眼呂纘祖直隸滄州人授編脩官至侍講學士
探花李奭棠順天大興人授編修官至侍郎是科會試首題百姓足君孰與不足百姓不足君孰與足次題見而民莫不敬言而民莫不信行而民莫不說三題王道之始也會元即李奭棠三藝渾穆蔚然開國氣象二甲七十七人三甲二百九十三人國初諸大老皆出此科大學士四人傅以漸李霨魏裔介馮溥尚書八人沙澄高景傅維鱗冀如錫朱之弼艾元徵魏象樞劉楗督撫三人袁懋功朱之錫林起龍左都御史一人劉鴻儒侍郎十五人李奭棠石厥張爾素陳協王天眷胡兆龍梁清寬梁清遠田六善楊時薦于嗣登朱裴季棠馥楊運昌王度左副都御史一人董篤行右副都御史一人張汧通政使二人晉淑軾劉士蘭大理卿一人王景祚內院學士一人夏敷九
宛平王文靖公熙順治四年進士時年甫二十改庶吉士習滿書拔前列世祖召見宏文院命以滿語奏對大加褒賞
尋升國子監司業累官至大學士
先時廷對策俱用四六順治己丑科世祖臨軒策士命不用四六舊套劉子壯對策稱旨親定一甲一名與榜眼熊伯龍齊名熊典試浙江一榜得三狀元乙未史大成甲辰嚴我斯庚戍蔡啟僔士林榮之
山陰孟月心永光工寫真明季薄遊遼東後歸本朝以畫祗候內廷為世祖所知命內侍張篤行受其筆法
合肥龔尚書鼎孳歸本朝後頗與涿州相國齟齬當時兩非之後顧黃公弔尚書有云天壽還陵寢龍輀葬大行
義聲歸御史疏稿出先生浮議千秋白餘生七尺輕當年溝瀆死苦志竟誰明文人之筆能為人文過如此
順治己丑探花張次修天植由編修至太常轉通政端午世祖召人龍舟賜宴人稱異數
順治七年織造龍衣機上有異光三日不止欽天監占以為一統天下政治文明之瑞
順治壬辰會試分滿漢為二榜蒙古入滿洲榜漢軍入漢人榜是科滿榜中式五十人殿試一甲一名麻勒吉二名折庫納三名巴海乙未科滿榜亦取五十人殿試一甲一名圖爾宸二名賈勤三名索泰自此兩科以後仍停滿榜與蒙古漢榜合而為一
無錫鄒忠倚字子度幼遊錢塘祈夢於忠肅祠見忠肅倚其身授以瓜子一握數之得五十四粒因名忠倚後閒居其夫人戲以瓜子排作狀元二字壬辰會試中式五十四名殿試果一甲一名與夢俱合
順治乙未冬召日講官五人進講王熙講尚書堯典稱旨並命嗣後講官不必立講遂侍坐其後講官因得侍坐自王熙始
徐元粲字道力順治乙未進士廷試時為文敏捷上顧見起草奇之及召對便殿例舉少年習清書者中選元粲列最後上問其年對曰臣年五十二上曰不欺翰林居清要須用不欺之臣遂用為庶吉士
陳澤州相國初名敬殿試榜有通州同姓名者上命加廷字以別之官學士時奉命進所作詩上覽其詠石榴子云風霜歷後含苞實只有丹心老不迷誦之至再官至大學士仍兼經筵故事大臣入閣不復侍經筵兼之者桐城澤州二相蓋曠典也
涿州馮文敏公銓歸本朝官中和殿大學士順治十年銓母范太夫人壽八十有七世祖特命畫中繪銓母像加寶璽以寵之
馮文敏公次子源濟年十九成進士改庶吉士授編修遷至秘書院侍讀學士緣事降東城兵馬司指揮遷淮安府山清同知丁憂起復授翰林院侍講官至國子監祭酒宦迹亦奇
無錫秦松齡順治乙未進士改庶吉士授檢討召試詠鶴詩有高鳴常向月善舞不迎人之句上大加稱賞以為有品
蔚州魏敏果公象樞順治丙戍進士由庶吉士改刑科給事中時世祖初親政象樞上言宜慎起居盡啟沃責備時宰人皆危之上深嘉納在諫垣時疏凡三十餘上尋因事牽涉左遷康熙初召授貴州道御史具疏言科臣餘司仁欺罔不法湖南布政使劉顯貴侵公帑不當內升數年間官至左都御史劾最貪知州曹廷俞薦舉清廉知縣陸隴其又舉學道公明者二人去貪墨者二人吏治肅然遷刑部尚書上言臣忝司風紀職多未盡敢援漢臣汲黯自請為郎故事乞辭新命而領現職上鑒其無欺從之仍加刑部尚書銜
嘗曰法自天子寬之則為施仁自刑官寬之則為骫法
以病乞歸御書寒松堂額賜之以寵其行
順治己亥會元朱錦上海人由庶吉士授編修先是同邑潘尚書有家人朱錦其子遊庠入謝潘潘曰汝子係朝廷士子可以門生禮見勿再論主僕也因還其券朱感泣矢報潘曰我富且貴安賴汝報朱籲請不已乃曰現今文廟圮壞汝能修葺賢於報我遠矣朱欣然營繕棟宇一新此百餘年前事至康熙壬子會元公歿同日文廟正梁朽壞下折刻有建造人姓名與會元同始知即其後身也
順治己亥狀元徐元文康熙庚戍探花徐乾學癸丑探花徐秉義同胞三及第前明三百年來所未有
馬章民世俊性朴素釋褐時貧不能具軒策蹇驢老蒼頭攜宮袍隨之傳為士林佳話
張文貞公玉書文春容典雅渢乎盛世之音其拖諾仙狼居胥山二碑敘述聖武神功尤為詳贍足以昭示萬世紀平定江南事紀滅闖獻二賊事紀三路進師下雲南事皆端緒詳明足以彰開國之鴻烈紀順治間樂章及錢糧戶口三篇皆資掌故紀陝西殉難官事一篇足與史傳相參他若遊玉泉山記游化育溝苑後苑記遊喀喇河屯後苑記
遊熱河後苑記皆足揄揚太平愷樂之象其餘碑誌亦多國初將相事迹可備考
益都馮相國溥二十一歲鄉舉報到酣眠不醒太夫人大驚以水噀面乃張目曰夢登泰山雲氣擁身而行至一殿上碧霞元君迎之置錦幔張樂飲酒未終見海日如車輪大驚而醒醒時猶帶酒氣
順治癸巳正月十八日夜大風山東恩縣祁村陂中冰卓立成山廣四丈高二丈許峰巒秀拔谿壑迴環一磴委蛇相通觀者雲集造物之巧有不可思議如此者
即墨藍見渚潤順治丙戍進士官翰林性廉介不異儒素故事直隸江南皆以臺員視學世祖特簡詞臣以潤為安徽學使盡剔積弊上謂廷臣曰居官如藍潤可法也
會直省監司多不稱上以翰林官習法度以潤品行端方出為福建參政此詞臣為監司之始
嘉善曹子顧爾堪順治壬辰進士改庶吉士授職編修
召試瀛臺南院上霽顏顧問久之嘗與吳學士偉業等同注唐詩書成稱旨特被褒嘉儒林以為佳話
順治十四年二月給事中張文光言魯哀公誄孔子曰尼父漢平帝元始元年加諡曰宣尼父後魏太和十六年改益文聖尼父唐太宗貞觀十二年尊為宣聖尼父明皇開元二十一年始進諡文宣王元武宗至大元年加諡大成至聖文宣王明嘉靖九年改為至聖先師孔子神位前祭酒李若琳不加考訂請易為大成至聖文宣先師孔子不過仍元武宗舊諡而不稱王耳臣謂大成文宣四字豈足以盡孔子請仍改至聖先師孔子神位上從之
徐立齋元文為諸生時赴試金陵船家一啞子見之忽迎笑曰狀元來矣後果如其言造一船與之俾溫飽終身
立齋官修撰時嘗從幸南苑賜乘御馬命學士折庫納執鞚
乃元文館師也遜謝不敢乃改命侍衛又嘗晚對便殿夜分賜饌世祖又問從者得毋饑乎命侍衛與之食嘗被命進孚齋說一篇孚齋世祖讀書所也上賜覽稱善為刊行之
順治戊子順天鄉試第四名張永祺壬辰榜眼第五名戴王綸乙未榜眼第八名熊伯龍己丑榜眼同榜三榜眼亦奇
鎮國公敬一主人世祖章皇帝之庶兄也居瀋陽性淡泊如枯禪老衲好讀書善彈琴工詩畫精曲理樂與文士遊
以康熙九年七月薨著有恭壽堂詩
法黃石若真母夢應真入室而生故名若真學問淹博順治乙酉以五經中式丙戍成進士由編修再遷秘書院侍讀與時相不合外用浙江道調福建禦鄭寇有功遷浙江按察使平反王式誣告案浙人詫為神明
新城傅麗農扆修軀偉貌鬚眉如戟博學強記嘗過一友家其女為狐所崇聞傅至曰傅公正人將來必貴吾去矣果不復來傅中順治乙未進士官至江西道御史
國初時山東有李神仙者游行京邸庚子北闈鄉試前有兩生密詢試題曰公等皆道德仁藝中人也無庸卜題出乃志於道全章辛丑會試又有以場題問者李曰五後四可場中首題乃知止而後有定一節次題乃夫子之文章一章三題乃易其田疇二節果五後字四可字
吳縣黃端木向堅父孔昭作宰滇中姚江道梗不得歸向堅於順治八年十二月徒步出門涉歷艱險周遍於猺獞之地趼足黧面至白鹽井始遇二親以十年六月歸里承歡二十年
父母歿負土營葬不再期得疾以殉世稱完孝好事者為譜三溪記傳奇至今世多演之
趙恒夫吉士讀書靈隱偶憩冷泉亭見文宗屏去騶從攜一小童入寺良久步行去寺僧告趙云黃公以尊名問僧遞與文宗云寺中有一士子未識其面夜過午書聲不輟當培植之文宗唯唯而去僧來報喜也趙詢之方知所僦居之旁有黃中丞鳴俊者係文宗房師避靜寺中絕無人知前輩之斂跡韜光而不憚提獎後進如此
句容笪重光未第時夢其父曰汝功名在朝天宮某道士身上覺而異之訪其人與訂交焉既而辛卯金陵填榜即某道士也折卷到笪官欲易之道士已聞唱直書官呵曰爾知笪字如何寫道士曰竹下加旦字官曰數也
國初時浙江用兵諸暨陳氏女年十六被地匪所掠逼之不從杭人郭宗臣朱瞻生尚御公者方創義醵金贖難民聞女之貞亟贖之方至家忽友人贖一童子至問之即其夫也翌日贖兩嫗即其母與姑也正驚喜問訊間有兩翁踉蹌至覓其妻蓋即女之父與翁也兩家骨肉一時完聚人皆以為貞節所感三人為之治酒肴具衣帨合巹而歸之高義亦足多也
五岳皆祭於山獨恒岳祭於曲陽自漢宣帝神爵元年始
而恒山實在渾源州相傳舜望於山川北至大茂山大雪不能前有石飛墮遂祀焉即今曲陽廟石長不滿丈闊僅四尺餘濮陽蘇侍郎穀疑石晉後燕雲陷遼宋遂遙祀於此然史歎唐書之文甚明不始宋也沈存中筆談云北岳謂之大茂山半屬契丹以大茂脊為界岳祠舊在山下石晉之後稍遷近內今祠乃在曲陽蘇說本此也明宏治中馬端肅公曾請改祠於山事下禮部竟格於倪文毅公按南園漫錄云倪公父謙奉命祀曲陽禱於神神指旁侍一人與之生公因名岳以是固執不肯改祀雲順治十七年上允刑科給事中黏本盛之請罷曲陽廟祀改祀渾源千年因循之誤至是始釐正焉
順治甲午四明金良於鄉試前夢見天榜解元乃金良也
寤而喜甚及揭曉解元乃鍾朗夢中僅見其半耳又己亥八月再行會試朱若臣士綬夢看榜會元朱姓單名金字偏傍左邊不甚了了因具呈禮部更名鎔榜發會元則朱錦也
二事相類豈神或戲之與不然何其巧也
賽圖字麟閣滿洲科目解元幼貧嘗爇馬通讀書尤好為詩滿洲文學之開實自賽公始而滿洲文字則創於達海公故諡曰文成
金壇蔣虎臣超順治丁亥探花以編修督學順天事竣即告歸不過里門溯巴峽至峨嵋寓伏虎寺至癸丑正月端坐說偈而逝初生時其祖母夢峨嵋老僧至其家故幼不茹葷
至是果驗
劉克猷子壯少穎慧讀書一目數行屬文奇肆中崇禎庚午舉人領薦後夢神告之曰爾須朱之弼作房考方中春榜及至京偶出寓散步見數童子攜書包經其門一童特秀出執手與談見其書上寫學名朱之弼也大驚隨至其家見其父乃開柴廠者贈筆硯數事珍重而別後遭流寇之亂屢次不赴春官及本朝順治己丑會試之弼已為分校得首卷即劉也
本朝最重易名之典京朝官惟閣臣尚書總憲得賜諡侍郎以下不得與如葉文敏文靄沈文恪荃以久在侍從宋端慤文運以廉介受知加太子太保皆予諡蓋異數也
順治乙未進士李贊元原名立由翰林遷御史奉命按湖北收漢陽大猾段世昌杖斃之世昌謂家人曰少時遇道士叩以終身言他日遇非桃非杏非坐非行即祿盡時也
長洲宋維新懋禧順治癸已補博士弟子員秋闈報罷即絕意進取多智略三遇暴客俱以計脫晚耽禪悅受戒退翁和尚常作八悔警言曰幼不習學老時悔富不惜福貧時悔酒不節飲醒時悔賭不戒貪輸時悔建不養生臥病悔貧不顧身傾家悔善事因循臨回悔惡念纏綿墮落悔真見道之言也
崑山王聖開室畢氏名著書韜文歙縣人國初時著父剿流賊陣亡屍為賊所得眾議請兵復仇著謂請兵則曠日賊知備即於是夜率精銳入賊營賊方飲酒驚駭間著手刃其渠眾潰以兵追之多自相踐踏死者輿父尸還葬於金陵于歸後裙布釵荊無往時義勇氣矣其詩集序中有云梨花槍萬人無敵鐵胎弓五石能關又云入軍營而殺賊虎穴深探奪父尸以還山龍潭妥葬又云室中椎髻何殊孺仲之妻隴上攜鋤可並龐公之耦其自紀殺賊奪尸事有云相期智勇士慨焉賦同仇蛾賊一時淨萬年固金甌忠孝義勇兼而有之可謂奇女子矣
經學歷史清皮錫瑞
一經學開闢時代
凡學不考其源流莫能通古今之變不別其得失無以獲從入之途古來國運有盛衰經學亦有盛衰國統有分合經學亦有分合歷史具在可明徵也經學開闢時代斷自孔子刪定六經為始孔子以前不得有經猶之李耳既出始著五千之言釋迦未生不傳七佛之論也易自伏羲畫卦文王重卦止有畫而無辭史遷揚雄王充皆止云文王重卦不云作卦辭亦如連山歸藏止為卜筮之用而已連山歸藏不得為經則伏羲文王之易亦不得為經矣春秋魯史舊名止有其事其文而無其義亦如晉乘楚檮杌止為記事之書而已晉乘楚檮杌不得為經則魯之春秋亦不得為經矣古詩三千篇書三千二百四十篇雖卷帙繁多而未經刪定未必篇篇有義可為法戒周禮出山巖屋壁漢人以為瀆亂不驗又以為六國時人作未必真出周公儀禮十七篇雖周公之遺然當時或不止此數而孔子刪定或並不及此數而孔子增補皆未可知觀孺悲學士喪禮於孔子士喪禮於是乎書則十七篇亦自孔子始定猶之刪詩為三百篇刪書為百篇皆經孔子手定而後列於經也易自孔子作卦爻辭史記周本紀不言文王作卦辭魯世家不言周公作爻辭則卦辭爻辭亦必是孔子所作彖象文言闡發羲文之旨而後易不僅為占筮之用春秋自孔子加筆削褒貶為後王立法而後春秋不僅為記事之書此二經為孔子所作義尤顯著漢初舊說分明不誤東漢以後始疑所不當疑疑易有蓋取諸益蓋取諸噬嗑謂重卦當在神農前疑易有當文王與紂之事邪謂卦爻辭為文王作疑爻辭有箕子之明夷王用亨於岐山謂非文王所作而當分屬周公於是周易一經不得為孔子作孔疏乃謂文王周公所作為經孔子所作為傳矣疑左氏傳韓宣適魯見易象與魯春秋有吾乃今知周公之德之言謂周公作春秋於是春秋一經不得為孔子作杜預乃謂周公所作為舊例孔子所修為新例矣或又疑孔子無刪詩書之事周禮儀禮並出周公則孔子並未作一書章學誠乃謂周公集大成孔子非集大成矣
讀孔子所作之經當知孔子作六經之旨孔子有帝王之德而無帝王之位晚年知道不行退而刪定六經以教萬世其微言大義實可為萬世之準則後之為人君者必遵孔子之教乃足以治一國所謂循之則治違之則亂後之為士大夫者亦必遵孔子之教乃足以治一身所謂君子修之吉小人悖之凶此萬世之公言非一人之私論也孔子之教何在即在所作六經之內故孔子為萬世師表六經即萬世教科書惟漢人知孔子維世立教之義故謂孔子為漢定道為漢制作當時儒者尊信六經之學可以治世孔子之道可為弘亮洪業贊揚迪哲之用朝廷議禮議政無不引經公卿大夫士吏無不通一藝以上雖漢家制度王霸雜用未能盡行孔教而通經致用人才已為後世之所莫逮蓋孔子之以六經教萬世者稍用其學而效已著明如是矣自漢以後暗忽不章其尊孔子奉以虛名不知其所以教萬世者安在其崇經學亦視為故事不實行其學以治世特以歷代相承莫之敢廢而已由是古義茫昧聖學榛蕪孔子所作之易以為止有十翼則孔子於易不過為經作傳如後世箋注家陳摶又雜以道家之圖書乃有伏羲之易文王之易加於孔子之上而易義大亂矣孔子所定之詩書以為並無義例則孔子於詩書不過如昭明之文選姚鉉之唐文粹編輯一過稍有去取王柏又作詩疑書疑恣意刪改使無完膚而詩書大亂矣孔子所作之春秋以為本周公之凡例則孔子於春秋不過如漢書之本史記後漢書之本三國志鈔錄一過稍有增損杜注孔疏又不信一字褒貶概以為闕文疑義王安石乃以春秋為斷爛朝報而春秋幾廢矣凡此皆由不知孔子作六經教萬世之旨不信漢人之說橫生臆見詆毀先儒始於疑經漸至非聖或尊周公以壓孔子如杜預之說春秋是或尊伏羲文王以壓孔子如宋人之說易是孔子手定之經非特不用以教世且不以經為孔子手定而屬之他人經學不明孔教不尊非一朝一夕之故其所由來者漸矣故必以經為孔子作始可以言經學必知孔子作經以教萬世之旨始可以言經學
孔子以前未有經名而已有經說具見於左氏內外傳內傳所載元亨利貞之解黃裳元吉之辨夏后之九功九歌文武之九德七德虞書數舜功之四凶十六相以及外傳之叔向單穆公閔馬父左史倚相觀射父白公子張諸人或釋詩或徵禮詳見王應麟困學紀聞非但比漢儒故訓為古且出孔子刪訂以前惟是左氏浮夸未必所言盡信穆姜明隨卦之義何與文言盡符季札在正樂之前豈能雅頌得所困學紀聞引克己複禮出門如賓二條云左氏粗聞闕里緒言每每引用而輒有更易穆姜於隨舉文言亦此類三墳五典八索九邱見左氏昭十二年周禮外史掌三墳五典之書鄭注楚靈王所謂三墳五典據此則三墳五典乃書之類偽孔安國尚書傳序曰伏羲神農黃帝之書謂之三墳少昊顓頊高辛唐虞之書謂之五典八卦之說謂之八索九州之志謂之九邱其解三墳五典本於鄭注八索九邱本於馬融據其說則八索乃易之類皆無明據可不深究今所傳惟帝典伏生傳尚書止有堯典而舜典即在內蓋二帝合為一書故大學稱帝典而宋人偽作三墳書若夫伏羲十言義著消息神農並耕說傳古初黃帝顓頊之道具在丹書少皋紀官之名創於白帝洪荒已遠文獻無徵有裨博聞無關閎旨惟伏羲十言之教於八卦之外增消息二字鄭荀虞易皆本之以立說
王制樂正崇四術立四教順先王詩書禮樂以造士春秋教以禮樂冬夏教以詩書文獻通考應氏曰樂正崇四術以訓士則先王之詩書禮樂其設教固已久易雖用於卜筮而精微之理非初學所可語春秋雖公其記載而策書亦非民庶所得盡窺故易象春秋韓宣子適魯始得見之則諸國之教未必盡備六者蓋自夫子刪定贊修筆削之餘而後傳習滋廣經術流行案應氏之說近是而未盡也文王重六十四卦見史記周本紀而不云作卦辭魯周公世家亦無作爻辭事蓋無文辭故不可以教士若當時已有卦爻辭則如後世御纂欽定之書必頒學官以教士矣觀樂正之不以易教知文王周公無作卦爻辭之事春秋國史相傳據事直書有文無義故亦不可以教士若當時已有褒貶筆削之例如朱子綱目有發明書法亦可以教士矣觀樂正之不以春秋教知周公無作春秋凡例之事論衡須頌篇曰問說書者欽明文思以下誰所言也曰篇家也篇家誰也孔子也匡衡上疏曰孔子論詩以關雎為首張超誚青衣賦曰周漸將衰康王晏起畢公喟然深思古道感彼關雎德不雙侶孔氏大之列冠篇首是漢人以為詩書皆孔子所定而易與春秋更無論矣
孔子出而有經之名禮記經解孔子曰入其國其教可知也其為人也溫柔敦厚詩教也疏通知遠書教也廣博易良樂教也潔靜精微易教也恭儉莊敬禮教也屬辭比事春秋教也始以詩書禮樂易春秋為六經然篇名經解而孔子口中無經字莊子天運篇孔子謂老聃曰丘治詩書禮樂易春秋六經孔子始明言經或當刪定六經之時以其道可常行正名為經又莊子天道篇孔子西藏書於周室往見老聃而老聃不許於是翻十二經以說經典釋文說者云詩書禮樂易春秋又加六緯合為十二經也一說云易上下經並十翼為十二又一云春秋十二公經也三說不同皆可為孔子時正名為經之證經名正而惟皇建極群下莫不承流如日中天眾星無非拱向矣龔自珍曰仲尼未生先有六經仲尼既生自明不作仲尼曷嘗率弟子使筆其言以自制一經哉如龔氏言不知何以解夫子之作春秋是猶惑於劉歆杜預之說不知孔子以前不得有經之義也
六經之外有孝經亦稱經孝經緯鉤命訣孔子曰吾志在春秋行在孝經又曰春秋屬商孝經屬參是孔子已名其書為孝經其所以稱經者漢書藝文志曰夫孝天之經地之義民之行也舉大者言故曰孝經鄭注孝經序曰孝經者三才之經緯五行之綱紀孝為百行之首經者不易之稱鄭注中庸大經大本曰大經謂六藝而指春秋也大本孝經也漢人推尊孔子多以春秋孝經並稱史晨奉祀孔子廟碑云乃作春秋復演孝經百石卒史碑云孔子作春秋制孝經蓋以詩書易禮為孔子所修而春秋孝經乃孔子所作也鄭康成六藝論云孔子以六藝題目不同指意殊別恐道離散後世莫知根源故作孝經以總會之據鄭說是孝經視諸經為最要故稱經亦最先魏文侯已有孝經傳是作傳者亦視諸經為先與子夏易傳同時矣二書藝文志皆不載
刪定六經之旨見於史記孔子世家云孔子之時周室微而禮樂廢詩書缺追述三代之禮序書傳上紀唐虞之際下至秦繆編次其事曰夏禮吾能言之杞不足徵也殷禮吾能言之宋不足徵也足則吾能征之矣觀殷夏所損益曰後雖百世可知也以一文一質周監二代郁郁乎文哉吾從周故書傳禮記自孔氏孔子語魯太師樂其可知也始作翕如縱之純如皦如繹如也以成吾自衛反魯然後樂正雅頌各得其所古者詩三千餘篇及至孔子去其重取可施於禮義上采契后稷中述殷周之盛至幽厲之缺始於衽席故曰關雎之亂以為風始鹿鳴為小雅始文王為大雅始清廟為頌始三百五篇孔子皆弦歌之以求合韶武雅頌之音禮樂自此可得而述以備王道成六藝孔子晚而喜易序彖系象說卦文言讀易韋編三絕曰假我數年若是我於易則彬彬矣孔子以詩書禮樂教弟子蓋三千焉身通六藝者七十有二人據此則孔子刪定六經書與禮相通詩與樂相通而禮樂又相通詩書禮樂教弟子三千而通六藝止七十二人則孔門設教猶樂正四術之遺而易春秋非高足弟子莫能通矣
史記以春秋別出於後云子曰弗乎弗乎君子疾歿世而名不稱焉吾道不行矣吾何以自見於後世哉乃因史記作春秋上至隱公下訖哀公十四年據魯親周故殷運之三代約其文辭而指博故吳楚之君自稱王而春秋貶之曰子踐土之會實召周天子而春秋諱之曰天王狩於河陽推此類以繩當世貶損之義後有王者舉而開之春秋之義行則天下亂臣賊子懼焉孔子在位聽訟文辭有可與人共者弗獨有也至於為春秋筆則筆削則削子夏之徒不能贊一辭弟子受春秋孔子曰後世知丘者以春秋罪丘者亦以春秋案史記以春秋別出於後而解說獨詳蓋推重孔子作春秋之功比刪訂諸經為尤大與孟子稱孔子作春秋比禹抑洪水周公兼夷狄相似其說春秋大義亦與孟子公羊相合知有據魯親周故殷之義則知公羊家三科九旨之說未可非矣知有繩當世貶損之文則知左氏家經承舊史史承赴告之說不足信矣知有後世知丘罪丘之言則知後世以史視春秋謂褒善貶惡而已者尤大謬矣程子曰後世以史視春秋謂褒善貶惡而已至於經世之大法則不知也切中漢以後說春秋之失
二經學流傳時代
經名昉自孔子經學傳於孔門韓非子顯學篇云孔子之後儒分為人有子張氏子思氏顏氏孟氏漆雕氏仲良氏公孫氏樂正氏之儒陶潛聖賢群輔錄云顏氏傳詩為諷諫之儒孟氏傳書為疏通致遠之儒漆雕氏傳禮為恭儉莊敬之儒仲良氏傳樂為移風易俗之儒樂正氏傳春秋為屬辭比事之儒公孫氏傳易為潔靜精微之儒諸儒皆不傳無從攷其家法可攷者惟卜氏子夏洪邁容齋隨筆云孔子弟子惟子夏於諸經獨有書雖傳記雜言未可盡信然要為與他人不同矣於易則有傳於詩則有序而毛詩之學一云子夏授高行子四傳而至小毛公一云子夏傳曾申五傳而至大毛公於禮則有儀禮喪服一篇馬融王肅諸儒多為之訓說於春秋所云不能贊一辭蓋亦嘗從事於斯矣公羊高實受之於子夏榖梁赤者風俗通亦云子夏門人於論語則鄭康成以為仲弓子夏等所撰定也後漢徐防上疏曰詩書禮樂定自孔子發明章句始於子夏斯其證云朱彞尊經義考云孔門自子夏兼通六藝而外若子木之受易子開之習書子輿之述孝經子貢之問樂有若仲弓閔子騫言游之撰論語而傳士喪禮者實孺悲之功也
韓非子言八儒有顏氏孔門弟子顏氏有八未必即是子淵八儒有子思氏子思二十三篇列漢志儒家今亡沈約謂禮記中庸表記坊記緇衣皆取子思子然則坊記表記緇衣之子言之子曰或即子思子之言故中有引論語一條後人以此疑非孔子之言解此可無疑矣諸篇引易書詩春秋皆可取證古義劉瓛以緇衣為公孫尼子所作沈約以樂記取公孫尼子或即八儒之公孫氏歟曾子十八篇漢志列儒家今存十篇於大戴禮記中曾子立事弟一曾子本孝弟二曾子立孝弟三曾子大孝弟四曾子事父母弟五曾子制言上弟六曾子制言中弟七曾子制言下弟八曾子疾病弟九曾子天員弟十中引經義皆極純正天員篇尤足見大賢之學無不通云單居離問於曾子曰天員而地方者誠有之乎曾子曰天之所生上首地之所生下首上首之謂員下首之謂方如誠天員而地方則是四角之不掩也據曾子說謂員謂方謂其道非謂其形方員同積員者不能掩方之四角今地為天所掩明地在天中天體渾員地體亦員與地球之說合周髀算經黃帝內經皆言地員非發自西人也
史記儒林傳曰孟子荀卿之列咸遵夫子之業而潤色之以學顯於當世趙岐謂孟子通五經尤長於詩書今攷其書實於春秋之學尤深如云春秋天子之事其義則丘竊取之類皆微言大義惜孟子春秋之學不傳群輔錄云樂正氏傳春秋不知即孟子弟子樂正克否其學亦無可攷惟荀卿傳經之功甚巨釋文序錄毛詩一云孫卿子傳魯人大毛公則毛詩為荀子所傳漢書楚元王交傳少時嘗與魯穆生白生申公同受詩於浮丘伯伯者孫卿之門人魯詩出於申公則魯詩亦荀子所傳韓詩今存外傳引荀子以說詩者四十有四則韓詩亦與荀子合序錄左丘明作傳以授曾申申傳衛人吳起起傳其子期期傳楚人鐸椒椒傳趙人虞卿卿傳同郡荀卿則左氏春秋荀子所傳儒林傳云瑕丘江公受榖梁春秋及詩於魯申公申公為荀卿再傳弟子則榖梁春秋亦荀子所傳大戴曾子立事篇載荀子修身大略二篇文小戴樂記三年問鄉飲酒義篇載荀子禮論樂論篇文則二戴之禮亦荀子所傳劉向稱荀卿善為易其義略見非相大略二篇是荀子能傳易詩禮樂春秋漢初傳其學者極盛
五三六經載籍見司馬相如封禪書五三謂五帝三王定自尼山七十二子支流分於戰國馯臂子弓之傳易實授蘭陵荀子書稱仲尼子弓或即傳易之馯臂子弓高行孟仲之言詩傳毛詩之高行子孟仲子當即孟子書所載者或師鄒嶧王制在赧王之後說本鄭君周官為六國之書論原何氏凡今古學之兩大派皆魯東家之三四傳王制為今學大宗周官為古學大宗鄭君欲和同今古文以王制為殷制周官為周制調停其說雖云枝葉扶疏實亦波瀾莫二是以文侯貴顯能言大學明堂蒙吏荒唐解道詩書禮樂秦廷議禮援天子七廟之文見秦始皇本紀汲塚紀年仿春秋一王之法良田祖龍肆虐博士尚守遺書獲麟成編西河能傳舊史當時環堵之士遁世之徒崎嶇戎馬之間展轉縱橫之際惜年代綿邈姓氏湮淪如公羊有沈子司馬子北宮子魯子高子六人榖梁有沈子尸子二人皆獨抱遺經有功後學者
墨子之引書傳每異孔門呂氏之著春秋本殊周制其時九流競勝諸子爭鳴雖有古籍留遺並非尼山手訂引書間出百篇之外引詩或在三千之中但可臚為異聞不當執証經義萬章之問井廩難補舜典逸文鄭君之注南風不取尸子雜說誣伊尹以嬰戮據周公之出奔疑皆處士橫議之詞流俗傳聞之訓雖魏史出安厘之世蒙恬見未焚之書而義異常經說難憑信此其授受本別參商惜乎辭闢未經鄒孟宜有別裁之識乃無泥古之譏竹書所云堯幽囚益乾啟位太申殺伊尹與咸邱蒙之說何異蒙恬言周公奔楚亦戰國人之說恬非經師雖古不足信也
秦政晚謬乃致燔燒漢高宏規未遑庠序而叔孫生伏生皆博士故宮杜田生申公亦先朝舊學摭拾秦灰之後寶藏漢壁之先豈但禮器歸陳弦歌懷魯劉歆移太常博士書曰漢興去聖帝明王遐遠仲尼之道又絕法度無所因襲時獨有一叔孫通略定禮儀天下但有易卜未有他書至孝惠之時乃除挾書之律然公卿大臣絳灌之屬咸介胄武夫莫以為意至孝文皇帝始使掌故晁錯從伏生受尚書尚書初出於屋壁朽折散絕今其書見在時師傳讀而已詩始萌芽天下眾書往往頗出皆諸子傳說猶廣立於學官為置博士在朝之儒惟賈生而已至孝武皇帝然後鄒魯梁趙頗有詩禮春秋先師當此之時一人不能獨盡其經或為雅或為頌相合而成泰誓後得博士集而讀之故詔書曰禮壞樂崩書缺簡脫朕甚憫焉時漢興已七八十年離於全經固已遠矣案歆欲興古文故極詆今學所說不無過當而亦可見漢初傳經之苦心
孔子所定謂之經弟子所釋謂之傳或謂之記弟子展轉相授謂之說惟詩書禮樂易春秋六藝乃孔子所手定得稱為經如釋家以佛所說為經禪師所說為律論也易之系辭禮之喪服附經最早而史記稱系辭為傳以系辭乃弟子作義主釋經不使與正經相混也喪服傳子夏作義主釋禮亦不當與喪禮相混也論語記孔子言而非孔子所作出於弟子撰定故亦但名為傳漢人引論語多稱傳孝經雖名為經而漢人引之亦稱傳以不在六藝之中也漢人以樂經亡但立詩書易禮春秋五經博士後增論語為六又增孝經為七唐分三禮三傳合易書詩為九宋又增論語孝經孟子爾雅為十三經皆不知經傳當分別不得以傳記概稱為經也易之系辭即卦爻辭今之系辭乃系辭傳蓋商瞿諸人所作故其中明引子曰釋文王肅本有傳字史記引系辭謂之易大傳
三經學昌明時代
史記儒林傳曰今上即位趙綰王臧之屬明儒學而上亦鄉之於是招方正賢良文學之士自是之後言詩於魯則申培公於齊則轅固生於燕則韓太傅言尚書自濟南伏生言禮自魯高堂生言易自菑川田生言春秋於齊魯自胡毋生於趙自董仲舒申公傳曰申公者魯人也獨以詩經為訓以教無傳疑疑者則闕不傳弟子為博士者十餘人至於大夫郎中掌故以百數言詩雖殊多本於申公轅固生傳曰轅固生者齊人也以治詩孝景時為博士齊言詩皆本轅固生也諸齊人以詩顯貴皆固之弟子韓嬰傳曰韓生者燕人生孝文帝時為博士推詩之意而為內外傳數萬言其語頗與齊魯間殊其歸一也燕趙間言詩者由韓生傳言詩止有魯齊韓三家而無毛詩伏生傳曰伏生者濟南人也故為秦博士孝文帝時欲求能治尚書者天下無有乃聞伏生能治欲召之是時伏生年九十餘老不能行於是乃詔太常使掌故朝錯往受之秦時焚書伏生壁藏之其後兵大起流亡漢定伏生求其書亡數十篇獨得二十九篇即以教於齊魯之間學者由是頗能言尚書諸山東大師無不涉尚書以教矣孔氏有古文尚書而安國以今文讀之因以起其家逸書得十餘篇蓋尚書滋多於是矣傳言尚書止有伏生雖乃孔氏古文而不云安國作傳高堂生傳曰諸學者多言禮而魯高堂生最本禮固自孔子時而其經不具及至秦焚書書散亡益多於今獨有士禮高堂生能言之傳言禮止有儀禮而無周官田何傳曰自魯商瞿受易孔子傳六世至齊人田何字子莊而漢興田何傳東武人王同子仲子仲傳菑川人楊何言易者本於楊何之家傳言易止有楊何而無費氏古文董仲舒傳曰董仲舒廣川人也以治春秋孝景時為博士漢興至於五世之間唯董仲舒名為明於春秋其傳公羊氏也胡毋生傳曰胡毋生齊人也孝景時為博士齊之為春秋者多受胡毋生公孫弘亦頗受焉瑕丘江生為榖梁春秋自公孫弘得用嘗集比其義卒用董仲舒傳言春秋唯公羊董胡二家略及榖梁而不言左氏史遷當時蓋未有毛詩古文尚書周官左氏諸古文家也經學至漢武始昌明而漢武時之經學為最純正
困學紀聞後漢翟酺曰文帝始置一經博士攷之漢史文帝時申公韓嬰以詩為博士五經列於學官者唯詩而已景帝以轅固生為博士而餘經未立武帝建元五年春初置五經博士儒林傳贊曰武帝立五經博士書唯有歐陽禮后易楊春秋公羊而已立五經而獨舉其四蓋詩已立於文帝時今併詩為五也案史記儒林傳董仲舒胡毋生皆以治春秋孝景時為博士則景帝已立春秋博士不止詩一經矣特至武帝五經博士始備此昌明經學一大事而史記不載但云武安侯田蚡為丞相絀黃老刑名百家之言延文學儒者數百人而公孫弘以春秋白衣為天子三公封以平津侯天下之學士靡然鄉風矣公孫弘為學官悼道之鬱滯乃請為博士官置弟子五十人郡國縣道邑有好文學敬長上肅政教順鄉里者詣太常得受業如弟子一歲皆輒試能通一藝以上補文學掌故缺其高第可以為郎中者太常籍奏即有秀才異等輒以名聞此漢世明經取士之盛典亦後世明經取士之權輿史稱之曰自此以來則公卿大夫吏彬彬多文學之士矣方苞謂古未有以文學為官者誘以利祿儒之途通而其道亡案方氏持論雖高而三代以下既不尊師如漢武使束帛加璧安車駟馬迎申公已屬曠世一見之事欲興經學非導以利祿不可古今選舉人才之法至此一變亦勢之無可如何者也
劉歆稱先師皆出於建元之間自建元立五經博士各以家法教授據儒林傳贊書禮易春秋四經各止一家惟詩之魯齊韓則漢初已分申公轅固韓嬰漢初已皆為博士此三人者生非一地學非一師詩分立魯齊韓三家此固不得不分者也其後五經博士分為十四易立施孟梁丘京四博士書立歐陽大小夏侯三博士詩立魯齊韓三博士禮立大小戴二博士春秋立嚴顏二博士共為十四後漢儒林傳云詩齊魯韓毛則不止十四而數共十五矣儒林傳明云又有毛公之學自謂子夏所傳而河間獻王好之未得立是漢時毛詩不立學日知錄以為衍一毛字考訂甚確漢人治經各守家法博士教授專主一家而諸家中惟魯齊韓詩本不同師必應分立若施讎孟喜梁丘賀同師田王孫大小夏侯同出張生張生與歐陽生同師伏生夏侯勝夏侯建又同出夏侯始昌戴德戴聖同師后倉嚴彭祖顏安樂同師眭孟皆以同師共學而各顓門教授不知如何分門是皆分所不必分者
漢人最重師法師之所傳弟之所受一字毋敢出入背師說即不用師法之嚴如此而考其分立博士則有不可解者漢初書唯有歐陽禮后易楊春秋公羊獨守遺經不參異說法至善也書傳於伏生伏生傳歐陽立歐陽已足矣二夏侯出張生而同原伏生使其學同不必別立其學不同是背師說尤不應別立也試舉書之二事證之伏生大傳以大麓為大麓之野明是山麓史記以為山林用歐陽說漢書於定國傳以為大錄用大夏侯說是大夏侯背師說矣伏生大傳以孟侯為迎侯白虎通朝聘篇用之而漢書地理志周公封弟康叔號曰孟侯用小夏侯說是小夏侯背師說矣小夏侯乃大夏侯從子從之受學而謂大夏侯疏略難應敵大夏侯亦謂小夏侯破碎大道是小夏侯求異於大夏侯大夏侯又求異於歐陽不守師傳法當嚴禁而反為之分立博士非所謂大道多歧亡羊者乎史記云言易者本於楊何立易楊已足矣施孟梁丘師田王孫三人學同何分顓門學如不同必有背師說者乃明知孟喜改師法不用後又為立博士此何說也京房受易焦延壽而讬之孟氏孟氏弟子不肯皆以為非而亦為立博士又何說也施孟梁丘今不可攷惟京氏猶存其略飛伏世應多近術數是皆立所不當立者二戴嚴顏不當分立亦可以此推之
劉歆移太常博士書曰往者博士書有歐陽春秋公羊易則施孟然孝宣皇帝猶復廣立榖梁春秋梁丘易大小夏侯尚書義雖相反猶並置之何則與其過廢也寧過而存之漢書儒林傳贊曰初書唯有歐陽禮后易楊春秋公羊而已至孝宣世復立大小夏侯尚書大小戴禮施孟梁丘易榖梁春秋至元帝世復立京氏易平帝時又立左氏春秋毛詩逸禮古文尚書所以罔羅遺失兼而存之是在其中矣案二說於漢立博士敘述略同施孟梁丘先後少異劉歆欲立古文諸經故以增置博士為例然義已相反安可並置既知其過又何必存與其過存無寧過廢強詞飾說宜博士不肯置對也博士於宣元之增置未嘗執爭獨於歆所議立力爭不聽蓋以諸家同屬今文雖有小異尚不若古文乖異之甚然防微杜漸當時已少深慮范升謂近有司請置京氏易博士群下執事莫能據正京氏既立費氏怨望左氏春秋復以比類亦希置立京費已行次復高氏春秋之家又有騶夾如今左氏費氏得置博士高氏騶夾五經奇異並復求立據范氏說可見漢時之爭請立學者所見甚陋各懷其私一家增置餘家怨望有深慮者當豫絕其萌而不可輕開其端矣平帝時立左氏春秋毛詩逸禮古文尚書王莽劉歆所為尤不足論光武興皆罷之此數經終漢世不立趙岐孟子題辭云孝文皇帝欲廣游學之路論語孝經孟子爾雅皆置博士案宋以後以易書詩三禮三傳及論語孝經孟子爾雅為十三經如趙氏言則漢初四經已立學矣後世以此四經並列為十三經或即趙氏之言啟之但其言有可疑者史記漢書儒林傳皆云文帝好刑名博士具官未有進者既云具官豈復增置五經未備何及傳記漢人皆無此說惟劉歆移博士書有孝文時諸子傳說立於學官之語趙氏此說當即本於劉歆恐非實錄
劉歆移博士書又曰魯共王得古文逸禮有三十九篇書十六篇及春秋左氏丘明所修皆古文舊書而詆博士抑此三學以尚書為備謂左氏為不傳春秋案此乃前漢經師不信古文之明證也以尚書為備即王充論衡云或說尚書二十九篇者法曰疑北字誤斗與七宿四七二十八篇其一曰斗矣故二十九是也尚書百篇其序略見史記伏生傳篇止二十九漢人以為即此已足故有配斗與二十八宿之說若逸書十六篇其目見於馬鄭所傳絕無師說馬鄭本出杜林未知即劉歆所云孔壁古文否偽孔篇目與馬鄭又不符其偽更不待辨謂左氏為不傳春秋即范升云左氏不祖孔子而出於丘明師徒相傳又無其人是也釋文序錄左丘明作傳授曾申遞傳至張蒼賈誼傳授如此分明何得謂相傳無人而范升云云足見序錄乃後出之說漢人所未見也史記稱左氏春秋不稱春秋左氏傳蓋如晏子春秋呂氏春秋之類別為一書不依傍聖經漢書劉歆傳曰初左氏傳多古字古言學者傳訓故而已及歆治左氏引傳文以解經轉相發明由是章句義理備焉據歆傳劉歆以前左氏傳文本不解經故博士以為左氏不傳春秋近人劉逢祿以為左氏凡例書法皆劉歆竄入者由史漢之說推之也漢書藝文志曰魯共王得古文尚書及禮記論語孝經皆古字也據此則共王得孔壁古文不止逸禮尚書并有禮記論語孝經尚書古文經四十六卷論語古二十一篇孝經古孔氏一篇皆明見藝文志志於禮但云禮古經五十六卷經七十篇當作十七篇即今儀禮記百三十一篇無禮記而今之禮記亦無今古文之分志云禮記即禮古經與記儀禮有今古文之別鄭注云古文作某今文作某是也鄭以古論語校魯論見經典釋文云魯讀某為某今從古孝經古孔氏許慎嘗遣子沖上說文並上其古文說桓譚新論以為今異者四百餘字其書亡不可攷隋劉炫偽作古文孝經唐宋人多惑之淺人但見古文二字即為所震不敢置議不知前漢經師並不信古文也
兩漢經學有今古文之分今古文所以分其先由於文字之異今文者今所謂隸書世所傳熹平石經及孔廟等處漢碑是也古文者今所謂籀書世所傳岐陽石鼓及說文所載古文是也隸書漢世通行故當時謂之今文猶今人之於楷書人人盡識者也籀書漢世已不通行故當時謂之古文猶今人之於篆隸不能人人盡識者也凡文字必人人盡識方可以教初學許慎謂孔子寫定六經皆用古文然則孔氏與伏生所藏書亦必是古文漢初發藏以授生徒必改為通行之今文乃便學者誦習故漢立博士十四皆今文家而當古文未興之前未嘗別立今文之名史記儒林傳云孔氏有古文尚書而安國以今文讀之乃就尚書之古今文字而言而魯齊韓詩公羊春秋史記不云今文家也至劉歆始增置古文尚書毛詩周官左氏春秋既立學官必創說解後漢衛宏賈逵馬融又遞為增補以行於世遂與今文分道揚鑣許慎五經異義有古尚書說今尚書夏侯歐陽說古毛詩說今詩韓魯說古周禮說今禮戴說古春秋左氏說今春秋公羊說古孝經說今孝經說皆分別言之非惟文字不同而說解亦異矣
治經必宗漢學而漢學亦有辨前漢今文說專明大義微言後漢雜古文多詳章句訓詁章句訓詁不能盡饜學者之心於是宋儒起而言義理此漢宋之經學所以分也惟前漢今文學能兼義理訓詁之長武宣之間經學大昌家數未分純正不雜故其學極精而有用以禹貢治河以洪範察變以春秋決獄以三百五篇當諫書治一經得一經之益也當時之書惜多散失傳於今者惟伏生尚書大傳多存古禮與王制相出入解書義為最古董子春秋繁露發明公羊三科九旨且深於天人性命之學韓詩僅存外傳推演詩人之旨足以證明古義學者先讀三書深思其旨乃知漢學所以有用者在精而不在博將欲通經致用先求大義微言以視章句訓詁之學如劉歆所譏分文析義煩言碎辭學者罷老且不能究其一藝者其難易得失何如也古文學出劉歆而古文訓詁之流弊先為劉歆所譏則後世破碎支離之學又歆所不取者
太史公書成於漢武帝時經學初昌明極純正時代間及經學皆可信據云孔子晚而喜易序彖系象說卦文言則以序卦雜卦為孔子作者非矣云文王囚於里重八卦為六十四卦則以為伏羲重卦又以為神農以為夏禹者皆非矣云伏生獨得二十九篇則二十九篇外無師傳矣其引書義以大麓為山麓旋機玉衡為北斗文祖為堯太祖丹朱為允子朱二十二人中有彭祖夔曰八字實為衍文般庚作於小辛之時微子非告比干箕子君奭為居攝時作金縢在周公薨後文侯之命乃命晉重魯公費誓初代守國凡此故實具有明徵則後人臆解尚書變亂事實者皆非矣云詩三百篇孔子皆弦歌之以合韶武雅頌之音則朱子以為淫人自言王柏以為雜有鄭衛者非矣既云關雎為風始鹿鳴為小雅始而又云周道缺詩人本之衽席關雎作仁義陵遲鹿鳴刺焉本魯詩以關雎鹿鳴為陳古刺今則毛鄭以下皆以關雎屬文王又以為后妃求淑女非矣云正考父善宋襄公作商頌則毛鄭以為正考父得商頌於周太師非矣云春秋筆削子夏不能贊一辭則杜預以為周公之志仲尼從而明之者非矣云七十子之徒口受其傳指於後別出魯君子左丘明云云則知丘明不在弟子之列亦未嘗口受傳指荀崧以為孔子作春秋丘明造膝親受者非矣荀悅申鑒曰仲尼作經本一而已古今文不同而皆自謂真本經古今先師義一而已異家別說而皆自謂真本說案今古文皆述聖經尊孔教不過文字說解不同而已而其後古文家之橫決則有不可訓者左氏昭二年傳韓宣子來聘見易象與魯春秋曰周禮盡在魯矣吾乃今知周公之德與周之所以王也夫魯春秋即孟子與乘檮杌並稱者止有其事其文而無其義既無其義不必深究而杜預據此孤證遂以傳中五十凡例皆出周公書不書先書故書不言不稱書曰之類乃為孔子新例如此則周公之例多孔子之例少周公之功大孔子之功小奪尼山之筆削上獻先君飾冢宰之文章下誣後聖故唐時以周公為先聖孔子為先師孔子止配享周公不得南面專太牢之祭劉知幾史通惑經申左極詆春秋之略不如左氏之詳非聖無法並由此等謬說啟之孔疏云先儒之說春秋者多矣皆以丘明作傳說仲尼之經凡與不凡無新舊之例據此則杜預以前未有云周公作凡例者陸淳曰按其傳例云弒君稱君君無道也然則周公先設弒君之義乎駮難極明杜之謬說不待辨矣若易象則伏羲畫卦文王重卦孔子系辭故曰易歷三聖而鄭眾賈逵馬融等皆以為周公作爻辭或亦據韓宣子之說與易歷三聖不合矣劉歆以周官為周公致太平之迹周禮一書遂巍然為古文大宗與今文抗衡周公亦遂與孔子抗衡且駕孔子而上之矣太史公曰言六藝者折衷於孔子徐防曰詩書禮樂定自孔子六經皆孔子手訂無有言周公者作春秋尤孔子特筆自孟子及兩漢諸儒皆無異辭孟子以孔子作春秋比禹抑洪水周公兼夷狄驅猛獸又引孔子其義竊取之言繼舜禹湯文武周公之後足見孔子功繼群聖全在春秋一書尊孔子者必遵前漢最初之古義勿惑於後起之歧說與其信杜預之言降孔子於配享周公之列不如信孟子之言尊孔子以繼禹周公之功也
四經學極盛時代
經學自漢元成至後漢為極盛時代其所以極盛者漢初不任儒者武帝始以公孫弘為丞相封侯天下學士靡然鄉風元帝尤好儒生韋匡貢薛並致輔相自後公卿之位未有不從經術進者青紫拾芥之語車服稽古之榮黃金滿籝不如教子一經以累世之通顯動一時之羨慕後漢桓氏代為師傅楊氏世作三公宰相須用讀書人由漢武開其端元成及光武明章繼其軌經學所以極盛者此其一武帝為博士官置弟子五十人復其身昭帝增滿百人宣帝末增倍之元帝好儒能通一經者皆復數年以用度不足更為設員千人郡國置五經百石卒史成帝增弟子員三千人平帝時增元士之子得受業如弟子勿以為員歲課甲乙丙科為郎中太子舍人文學掌故後世生員科舉之法實本於此經生即不得大用而亦得有出身是以四海之內學校如林漢末太學諸生至三萬人為古來未有之盛事經學所以極盛者又其一
漢崇經術實能見之施行武帝罷黜百家表章六經孔教已定於一尊矣然武帝宣帝皆好刑名不專重儒蓋寬饒謂以法律為詩書不盡用經術也元成以後刑名漸廢上無異教下無異學皇帝詔書群臣奏議莫不援引經義以為據依國有大疑輒引春秋為斷一時循吏多能推明經意移易風化號為以經術飾吏事漢治近古實由於此蓋其時公卿大夫士吏未有不通一藝者也後世取士偏重文辭不明經義為官專守律例不引儒書既不用經學而徒存其名且疑經學為無用而欲並去其實觀兩漢之已事可以發思古之幽情孔子道在六經本以垂教萬世惟漢專崇經術猶能實行孔教雖春秋太平之義禮運大同之象尚有未逮而三代後政教之盛風化之美無有如兩漢者降至唐宋皆不能及尊經之效已有明徵若能舉太平之義大同之象而實行之不益見玄聖綴學立制真神明之式哉此顧炎武所云光武明章果有變齊至魯之功而惜其未純乎道也
漢有一種天人之學而齊學尤盛伏傳五行齊詩五際公羊春秋多言災異皆齊學也易有象數占驗禮有明堂陰陽不盡齊學而其旨略同當時儒者以為人主至尊無所畏憚借天象以示儆庶使其君有失德者猶知恐懼修省此春秋以元統天以天統君之義亦易神道設教之旨漢儒藉此以匡正其主其時人主方崇經術重儒臣故遇日食地震必下詔罪己或責免三公雖未必能如周宣之遇災而懼側身修行尚有君臣交儆遺意此亦漢時實行孔教之一証後世不明此義謂漢儒不應言災異引讖緯於是天變不足畏之說出矣近西法入中國日食星變皆可豫測信之者以為不應附會災祥然則孔子春秋所書日食星變豈無意乎言非一端義各有當不得以今人之所見輕議古人也
漢儒言災異實有徵驗如昌邑王時夏侯勝以為久陰不雨臣下有謀上者而應在霍光昭帝時眭孟以為有匹夫為天子者而應在宣帝成帝時夏賀良以為漢有再受命之祥而應在光武王莽時讖云劉秀當為天子尤為顯證故光武以赤伏符受命深信讖緯五經之義皆以讖決賈逵以此興左氏曹褒以此定漢禮於是五經為外學七緯為內學遂成一代風氣光武非愚暗妄信者實以身試有驗之故天人本不相遠至誠可以前知解此則不必非光武亦不必非董劉何鄭矣且緯與讖有別孔穎達以為緯候之書偽起哀平其實不然史記趙世家云秦讖於是出秦本紀云亡秦者胡也明年祖龍死皆讖文圖讖本方士之書與經義不相涉漢儒增益祕緯乃以讖文牽合經義其合於經義者近純其涉於讖文者多駮故緯純駮互見未可一概詆之其中多漢儒說經之文如六日七分出易緯周天三百六十度四分度之一出書緯夏以十三月為正云云出樂緯後世解經不能不引三綱大義名教所尊而經無明文出禮緯含文嘉馬融注論語引之朱子注亦引之豈得謂緯書皆邪說乎歐陽修不信祥異請刪五經注疏所引讖緯幸當時無從其說者從其說將使注疏無完書其後魏了翁編五經要義略同歐陽之說多去實證而取空言當時若刪注疏其去取必如五經要義浮詞無實古義盡亡即惠戴諸公起於國朝亦難乎其為力矣
觀漢世經學之盛衰而有感焉後漢書儒林傳曰光武中興愛好經術建武五年修起太學中元元年初建三雍明帝即位親行其禮天子始冠通天衣日月備法物之駕盛清道之儀坐明堂而朝群後登靈臺以望雲物袒割辟雍之上尊事三老五更饗射禮畢帝正坐自講諸儒執經問難於前冠帶搢紳圜橋門而觀聽者蓋億萬計其後復為功臣子孫四姓末屬別立校舍搜選高能以授其業自期門羽林之士悉令通孝經章句匈奴亦遣子入學濟濟乎洋洋乎盛於永平矣案永平之際重熙累洽千載一時後世莫逮至安帝以後博士倚席不講順帝更修黌宇增甲乙之科梁太后詔大將軍下至六百石悉遣子入學自是遊學增盛至三萬餘生古來太學人才之多未有多於此者而范蔚宗論之曰章句漸疏多以浮華相尚儒者之風蓋衰是漢儒風之衰由於經術不重經術不重而人才徒侈其眾多實學已衰而外貌反似乎極盛於是游談起太學而黨禍遍天下人之云亡邦國殄瘁實自疏章句尚浮華者啟之觀漢之所以盛與所以衰皆由經學之盛衰為之樞紐然則立學必先尊經不尊經者必多流弊後世之立學者可以鑑矣
非天子不議禮不制度不考文議禮制度考文皆以經義為本後世右文之主不過與其臣宴飲賦詩追卷阿矢音之盛事未有能講經議禮者惟漢宣帝博徵群儒論定五經於石渠閣章帝大會諸儒於白虎觀考詳同異連月迺罷親臨稱制如石渠故事顧命史臣著為通義為曠世一見之典石渠議奏今亡僅略見於杜佑通典白虎通義猶存四卷集今學之大成十四博士所傳賴此一書稍窺崖略國朝陳立為作疏證治今學者當奉為瑰寶矣章帝時已詔高才生受古文尚書毛詩榖梁左氏春秋而白虎通義采古文說絕少以諸儒楊終魯恭李育魏應皆今學大師也靈帝熹平四年詔諸儒正定五經刊於石碑蔡邕自書丹使工鐫刻立於太學門外後儒晚學咸取則焉尤為一代大典使碑石尚在足以攷見漢時經文惜六朝以後漸散亡僅存一千九百餘字於宋洪氏隸釋有魯詩小夏侯尚書儀禮公羊春秋魯論語蓋合易為六經而五經外增論語公羊春秋有傳無經漢時立學官本如此宋蓬萊閣刻石又壞今江西南昌浙江紹興兩府學重刻止有六百七十五字與世傳古文經字多不同漢石經是隸書非魏三體石經是立於太學門外非鴻都門前人說者多誤詳見杭世駿石經攷異馮登府石經補考
王充論衡曰夫五經亦漢家之所立儒生善政大義皆出其中董仲舒表春秋之義稽合於律無乖異者然則春秋漢之經孔子制作垂遺於漢案王仲任以孔子制作垂遺於漢此用公羊春秋說也韓敕碑云孔子近聖為漢定道史晨碑云西狩獲麟為漢制作歐陽修以漢儒為狹陋孔子作春秋豈區區為漢而已哉不知聖經本為後世立法雖不專為漢而繼周者漢去秦閏位不計則以聖經為漢制作固無不可且在漢當言漢推崇當代即以推崇先聖如歐陽修生於宋宋尊孔子之教讀孔子之經即謂聖經為宋制法亦無不可今人生於大清大清尊孔子之教讀孔子之經即謂聖經為清制法亦無不可歐公之言何拘閡之甚乎漢經學所以盛正以聖經為漢制作故得人主尊崇此儒者欲行其道之苦衷實聖經通行萬世之公理或疑獲麟制作出自讖緯家言赤鳥端門事近荒唐詞亦鄙俚公羊傳並無明說何休不應載入解詁然觀左氏傳其處者為劉氏孔疏云插注此辭將以媚世明帝時賈逵上疏云五經皆無證圖讖明劉氏為堯後者而左氏獨有明文竊謂前世藉此欲求道通故後引之以為說耳據疏是後漢尚讖記不引讖記人不尊經而左氏家增竄傳文公羊家但存其說於注則公羊家引讖之罪視左氏家當未減矣
後漢取士必經明行修蓋非專重其文而必深攷其行前漢匡張孔馬皆以經師居相位而無所匡救光武有鑒於此故舉逸民賓處士褒崇節義尊經必尊其能實行經義之人後漢三公如袁安楊震李固陳蕃諸人守正不阿視前漢匡張孔馬大有薰蕕之別儒林傳中所載如戴憑孫期宋登楊倫伏恭等立身皆有可觀范蔚宗論之以為所談者仁義所傳者聖法也故人識君臣父子之綱家知違邪歸正之路自桓靈之間君道秕僻朝綱日陵國隙屢啟自中智以下靡不審其崩離而權強之臣息其窺盜之謀豪俊之夫屈於鄙生之議者人誦先王言也下畏逆順勢也跡衰敝之所由致而能多歷年所者斯豈非學之效乎顧炎武以范氏為知言謂三代以下風俗之美無尚於東京者然則國家尊經重學非直肅清風化抑可搘拄衰微無識者以為經學無益而欲去之觀於後漢之時當不至如秦王謂儒無益人國矣
後漢經學盛於前漢者有二事一則前漢多專一經罕能兼通經學初興藏書始出且有或為雅或為頌不能盡一經者若申公兼通詩春秋韓嬰兼通詩易孟卿兼通禮春秋已為難能可貴夏侯始昌通五經更絕無僅有矣後漢則尹敏習歐陽尚書兼善毛詩榖梁左氏春秋景鸞能理齊詩施氏易兼受河洛圖緯又撰禮內外說何休精研六經許慎五經無雙蔡玄學通五經此其盛於前漢者一也一則前漢篤守遺經罕有撰述章句略備文采未彰藝文志所載者說各止一二篇惟災異孟氏京房六十六篇為最夥董子春秋繁露志不載韓嬰作內外傳數萬言今存外傳后倉說禮數萬言號曰后氏曲臺記今無傳者後漢則周防撰尚書雜記三十二篇四十萬言景鸞作易說及詩解又撰禮略及作月令章句著述五十餘萬言趙曄著吳越春秋詩細歷神淵程曾著書百餘篇皆五經通難又作孟子章句何休作公羊解詁又訓注孝經論語以春秋駮漢事六百餘條作公羊墨守左氏膏肓榖梁廢疾許慎撰五經異義又作說文解字十四篇賈逵集古文尚書同異三卷撰齊魯韓詩與毛氏異同並作周官解故馬融著三傳異同說注孝經論語詩易三禮尚書此其盛於前漢者二也風氣益開性靈漸啟其過於前人之質樸而更加恢張者在此其不及前人之質樸而未免雜糅者亦在此至鄭君出而遍注諸經立言百萬集漢學之大成
漢書儒林傳贊曰自武帝立五經博士開弟子員設科射策勸以官祿訖於元始百有餘年傳業者寢盛支葉繁滋一經說至百餘萬言大師眾至千餘人蓋祿利之路然也案經學之盛由於祿利孟堅一語道破在上者欲持一術以聳動天下未有不導以祿利而翕然從之者漢遵王制之法以經術造士視唐宋科舉尚文辭者為遠勝矣大師眾至千餘人前漢末已稱盛而後漢書所載張興著錄且萬人牟長著錄前後萬人蔡玄著錄萬六千人樓望諸生著錄九千餘人宋登教授數千人魏應丁恭弟子著錄數千人姜肱就學者三千餘人曹曾門徒三千人楊倫杜撫張玄皆千餘人比前漢為尤盛所以如此盛者漢人無無師之學訓詁句讀皆由口授非若後世之書音訓備具可視簡而誦也書皆竹簡得之甚難若不從師無從寫錄非若後世之書購買極易可兼兩而載也負笈雲集職此之由至一師能教千萬人必由高足弟子傳授有如鄭康成在馬季長門下三年不得見者則著錄之人不必皆親受業之人矣
孟堅云大師眾至千餘人學誠盛矣一經說至百餘萬言則漢之經學所以由盛而衰者弊正坐此學者不可以不察也孟堅於藝文志曰古之學者耕且養三年而通一藝存其大體玩經文而已是故用日少而畜德多三十而五經立也後世經傳既已乖離博學者又不思多聞闕疑之義而務碎義逃難便辭巧說破壞形體說五字之文至於二三萬言後進彌以馳逐故幼童而守一藝白首而後能言安其所習毀所不見終以自蔽此學者之大患也案兩漢經學盛衰之故孟堅數語盡之凡學有用則盛無用則衰存大體玩經文則有用碎義逃難便辭巧說則無用有用則為人崇尚而學盛無用則為人詬病而學衰漢初申公詩訓疑者弗傳丁將軍易說僅舉大誼正所謂存大體玩經文者甫及百年而蔓衍支離漸成無用之學豈不惜哉一經說至百餘萬言說五字至二三萬言皆指秦恭言之桓譚新論云秦近君能說堯典篇目兩字之誼至十餘萬言但說曰若稽古三萬言後漢書云信都秦恭延君守小夏侯說文增師法至百萬言延君近君是一人其學出小夏侯小夏侯師事夏侯勝及歐陽高左右采獲又從五經諸儒問與尚書相出入者牽引以次章句具文飾說夏侯勝譏其破碎是小夏侯本碎義逃難之學恭增師法益以支蔓故愚以為如小夏侯者皆不當立學也
前漢重師法後漢重家法先有師法而後能成一家之言師法者溯其源家法者衍其流也師法家法所以分者如易有施孟梁丘之學是師法施家有張彭之學孟有翟孟白之學梁丘有士孫鄧衡之學是家法家法從師法分出而施孟梁丘之師法又從田王孫一師分出者也施孟梁丘已不必分況張彭翟白以下乎後漢書儒林傳云立五經博士各以家法教授宦者蔡倫傳云帝以經傳之文多不正定乃選通儒謁者劉珍及博士良史詣東觀各校讎家法是博士各守家法也質帝紀云令郡國舉明經年五十以上七十以下詣太學自大將軍至六百石皆遣子受業四姓小侯先能通經者各令隨家法是明經必守家法也左雄傳云雄上言郡國所舉孝廉請皆詣公府諸生試家法注曰儒有一家之學故稱家法是孝廉必守家法也徐防傳防上疏云伏見太學試博士弟子皆以意說不修家法以遵師為非義意說為得理誠非詔書實選本意漢時不修家法之戒蓋極嚴矣然師法別出家法而家法又各分顓家如幹既分枝枝又分枝枝葉繁滋浸失其本又如子既生孫孫又生孫雲礽曠遠漸忘其祖是末師而非往古用後說而舍先傳微言大義之乖即自源遠末分始矣
凡事有見為極盛實則盛極而衰象見者如後漢師法之下復分家法今文之外別立古文似乎廣學甄微大有裨於經義實則矜奇炫博大為經義之蠹師說下復分家法此范蔚宗所謂經有數家家有數說學徒勞而少功後生疑而莫正也今文外別立古文此范升所謂各有所執乖戾分爭從之則失道不從則失人也蓋凡學皆貴求新惟經學必專守舊經作於大聖傳自古賢先儒口授其文後學心知其意制度有一定而不可私造義理衷一是而非能臆說世世遞嬗師師相承謹守訓辭毋得改易如是則經旨不雜而聖教易明矣若必各務創獲苟異先儒騁怪奇以釣名恣穿鑿以標異是乃決科之法發策之文侮慢聖言乖違經義後人說經多中此弊漢世近古已兆其端故愚以為明章極盛之時不加武宣昌明之代也
五經學中衰時代
經學盛於漢漢亡而經學衰桓靈之間黨禍兩見志士仁人多填牢戶文人學士亦扞文網固已士氣頹喪而儒風寂寥矣鄭君康成以博聞彊記之才兼高節卓行之美著書滿家從學盈萬當時莫不仰望稱伊雒以東淮漢以北康成一人而已咸言先儒多闕鄭氏道備自來經師未有若鄭君之盛者也然而木鐸行教卒入河海而逃蘭陵傳經無救焚坑之禍鄭學雖盛而漢學終衰三國志董昭上疏陳末流之弊云竊見當今年少不復以學問為本專更以交游為業國士不以孝弟清修為首乃以趨勢游利為先杜恕上疏云今之學者師商韓而上法術競以儒家為迂闊不周世用此則風俗之流弊魚豢魏略以董邁賈洪邯鄲淳薛夏隗禧蘇林樂祥七人為儒宗其序曰正始中有詔議圜丘普延學士是時郎官及司徒領吏二萬餘人而應書與議者略無幾人又是時朝堂公卿以下四百餘人其能操筆者未有十人多皆飽食相從而退嗟夫學業沈隕乃至於此是以私心常區區貴乎數公者各處荒亂之際而能守志彌敦者也魚豢序見三國志注令人閱之悚然夫以兩漢經學之盛不百年而一衰至此然則文明豈可恃乎范蔚宗論鄭君括囊大典網羅眾家刪裁繁蕪刊改漏失自是學者略知所歸蓋以漢時經有數家家有數說學者莫知所從鄭君兼通今古文溝合為一於是經生皆從鄭氏不必更求各家鄭學之盛在此漢學之衰亦在此鄭君傳云凡玄所注周易尚書毛詩儀禮禮記論語孝經尚書大傳中候乾象歷又著七政論魯禮禘祫義六藝論毛詩譜駁許慎五經異義答臨孝存周禮難凡百餘萬言案鄭注諸經皆兼采今古文注易用費氏古文爻辰出費氏分野今既亡佚而施孟梁邱易又亡無以攷其同異注尚書用古文而多異馬融或馬從今而鄭從古或馬從古而鄭從今是鄭注書兼采今古文也箋詩以毛為主而間易毛字自云若有不同便下己意所謂己意實本三家是鄭箋詩兼采今古文也注儀禮並存今古文從今文則注內疊出古文從古文則注內疊出今文是鄭注儀禮兼采今古文也周禮古文無今文禮記亦無今古文之分其注皆不必論注論語就魯論篇章參之齊古為之注云魯讀某為某今從古是鄭注論語兼采今古文也注孝經多今文說嚴可均有輯本
所謂鄭學盛而漢學衰者漢經學近古可信十四博士今文家說遠有師承劉歆創通古文衛宏賈逵馬融許慎等推衍其說已與今學分門角立矣然今學守今學門戶古學守古學門戶今學以古學為變亂師法古學以今學為黨同妒真相攻若仇不相混合杜鄭賈馬注周禮左傳不用今說何休注公羊傳亦不引周禮一字許慎五經異義分今文說古文說甚晰若盡如此分別則傳至後世今古文不雜廁開卷可了然矣鄭君先通今文後通古文其傳曰造太學受業師事京兆第五元先始通京氏易公羊春秋三統歷九章算術又從東郡張恭祖受周官禮記左氏春秋韓詩古文尚書以山東無足問者乃西入關因涿郡盧植事扶風馬融案京氏易公羊春秋為今文周官左氏春秋古文尚書為古文鄭君博學多師今古文道通為一見當時兩家相攻擊意欲參合其學自成一家之言雖以古學為宗亦兼采今學以附益其義學者苦其時家法繁雜見鄭君閎通博大無所不包眾論翕然歸之不復舍此趨彼於是鄭易注行而施孟梁丘京之易不行矣鄭書注行而歐陽大小夏侯之書不行矣鄭詩箋行而魯齊韓之詩不行矣鄭禮注行而大小戴之禮不行矣鄭論語注行而齊魯論語不行矣重以鼎足分爭經籍道息漢學衰廢不能盡咎鄭君而鄭采今古文不復分別使兩漢家法亡不可考則亦不能無失故經學至鄭君一變
事有不可一概論者非通觀古今不能定也毛詩左傳乃漢時不立學之書而後世不可少鄭君為漢儒敗壞家法之學本李兆洛說而後世尤不可無漢時詩有魯齊韓三家春秋有公榖二傳毛詩左傳不立學無害且不立學而三家二傳更不至淆雜也漢後三家盡亡二傳殆絕若無毛詩左傳學者治詩春秋更無所憑依矣鄭君雜糅今古使顓門學盡亡然顓門學既亡又賴鄭注得略攷見今古之學若無鄭注學者欲治漢學更無從措手矣此功過得失互見而不可概論者也鄭君從黨遍天下即經學論可謂小統一時代傳云齊魯間宗之非但齊魯間宗之傳列郗慮等五人鄭志鄭記有趙商等十六人三國志姜維傳云好鄭氏學不知其何所受昭烈帝嘗自言周旋鄭康成間蓋鄭君避地徐州時昭烈為徐州牧嘗以師禮事之然則蜀漢君臣亦鄭學支裔矣有與鄭君同時而學不盡同者荀爽虞翻並作易注荀用費易虞用孟易今略存於李鼎祚集解中虞嘗駮鄭尚書注又以鄭易注為不得王粲亦駮鄭而其說不傳有視鄭稍後而學不盡同者王弼易注盡掃象數雖亦用費易而說解不同故李鼎祚云刊輔嗣之野文補康成之逸象何晏論語集解雖采鄭注而不盡主鄭若王肅尤顯與為敵者
鄭學出而漢學衰王肅出而鄭學亦衰肅善賈馬之學而不好鄭氏賈逵馬融皆古文學乃鄭學所自出肅善賈馬而不好鄭殆以賈馬專主古文而鄭又附益以今文乎案王肅之學亦兼通今古文肅父朗師楊賜楊氏世傳歐陽尚書洪亮吉傳經表以王肅為伏生十七傳弟子是肅嘗習今文而又治賈馬古文學故其駁鄭或以今文說駮鄭之古文或以古文說駮鄭之今文不知漢學重在顓門鄭君雜糅今古近人議其敗壞家法肅欲攻鄭正宜分別家法各還其舊而辨鄭之非則漢學復明鄭學自廢矣乃肅不惟不知分別反效鄭君而尤甚焉偽造孔安國尚書傳論語孝經注孔子家語孔叢子共五書以互相證明讬於孔子及孔氏子孫使其徒孔衍為之證不思史漢皆云安國早卒不云有所撰述偽作三書已與史漢不合矣而家語孔叢子二書取郊廟大典禮兩漢今古文家所聚訟不決者盡讬於孔子之言以為定論不思漢儒議禮聚訟正以去聖久遠無可據依故石渠虎觀天子稱制臨決若有孔子明文可據群言淆亂折諸聖尚安用此紛紛為哉肅作聖證論以譏短鄭君蓋自謂取證於聖人之言家語一書是其根據其注家語如五帝七廟郊丘之類皆牽引攻鄭之語適自發其作偽之覆當時鄭學之徒皆云家語王肅增加或云王肅所作是肅所謂聖證人皆知其不出於聖人矣孫志祖家語疏證已明著其偽
兩漢經學極盛而前漢末出一劉歆後漢末生一王肅為經學之大蠹歆楚元王之後其父向極言劉氏王氏不並立歆黨王莽篡漢於漢為不忠於父為不孝肅父朗漢會稽太守為孫策虜復歸曹操為魏三公肅女適司馬昭黨司馬氏篡魏但早死不見篡事耳二人黨附篡逆何足以知聖經而歆創立古文諸經汨亂今文師法肅偽作孔氏諸書並鄭氏學亦為所亂歆之學行於王莽肅以晉武帝為其外孫其學行於晉初尚書詩論語三禮左氏解及撰定父朗所作易傳皆立學官晉初郊廟之禮皆王肅說不用鄭義其時孔晁孫毓等申王駁鄭孫炎馬昭等又主鄭攻王齗齗於鄭王兩家之是非而兩漢顓門無復過問重以永嘉之亂易亡梁丘施氏高氏書亡歐陽大小夏侯齊詩在魏已亡魯詩不過江東韓詩雖存無傳之者孟京費易亦無傳人公榖雖在若亡晉元帝修學校簡省博士置周易王氏尚書鄭氏古文尚書孔氏毛詩鄭氏周官禮記鄭氏春秋左傳杜氏服氏論語孝經鄭氏博士各一人太常荀崧上疏請增置鄭易儀禮及春秋公羊榖梁博士各一人時以為榖梁膚淺不足立王敦之難復不果行晉所立博士無一為漢十四博士所傳者而今文之師法遂絕
世傳十三經注除孝經為唐明皇御注外漢人與魏晉人各居其半鄭君箋毛詩注周禮儀禮禮記何休注公羊傳趙岐注孟子凡六經皆漢人注孔安國尚書傳王肅偽作王弼易注何晏論語集解凡三經皆魏人注杜預左傳集解范寧榖梁集解郭璞爾雅注凡三經皆晉人注以注而論魏晉似不讓漢人矣而魏晉人注卒不能及漢者孔傳多同王肅孔疏已有此疑宋吳棫與朱子及近人閻若璩惠棟歷詆其失以為偽作丁晏尚書餘論攷定其書實出王肅據晉書荀崧傳崧疏稱武帝時置博士已有孔氏是晉初已立學永嘉之亂亡失東晉時梅頤復獻之非梅頤偽作也王弼何晏祖尚玄虛范寧常論其罪浮於桀紂王弼易注空談名理與漢儒樸實說經不似故宋趙師秀云輔嗣易行無漢學何晏論語集解合包周之魯論孔馬之古論而雜糅莫辨所引孔注亦是偽書如孰謂鄹人之子知禮乎孔注鄹孔子父叔梁紇所治邑不自稱幾世祖此大可疑者丁晏謂孔注亦王肅偽作杜預左傳集解多據前人說解而沒其名後人疑其杜撰諒暗短喪倡為邪說釋例於凡弒君稱君君無道也一條亟揚其波鄭伯射王中肩之類曲為出脫焦循論預背父黨篡之罪謂為司馬氏飾其注多傷名教不可為訓范寧榖梁集解雖存榖梁舊說而不專主一家序於三傳皆加詆諆宋人謂其最公此與宋人門徑合耳若漢時三傳各守顓門未有兼采三傳者也郭璞爾雅注亦沒前人說解之名餘蕭客謂為攘善無恥此皆魏晉人所注經准以漢人著述體例大有逕庭不止商周之判蓋一壞於三國之分鼎再壞於五胡之亂華雖緒論略傳而宗風已墜矣
六經學分立時代
自劉石十六國并入北魏與南朝對立為南北朝分立時代而其時說經者亦有南學北學之分此經學之又一變也北史儒林傳序曰江左周易則王輔嗣尚書則孔安國左傳則杜元凱河洛左傳則服子慎尚書周易則鄭康成詩則並主於毛公禮則同遵於鄭氏案南北學派北史數言盡之夫學出於一則人知依歸道紛於歧則反致眩惑鄭君生當漢末未雜玄虛之習偽撰之書箋注流傳完全無缺欲治漢學舍鄭莫由北學易書詩禮皆宗鄭氏左傳則服子慎鄭君注左傳未成以與子慎見於世說新語是鄭服之學本是一家宗服即宗鄭學出於一也南學則尚王輔嗣之玄虛孔安國之偽撰杜元凱之臆解此數家與鄭學枘鑿亦與漢儒背馳乃使涇渭混流薰蕕同器以致後世不得見鄭學之完全並不得存漢學之什一豈非談空空核玄玄者階之厲乎南方玄學不行於北魏李業興對梁武帝云少為書生止習五典素不玄學何敢仰酬此北重經學不雜玄學之明証南學之可稱者惟晉宋間諸儒善說禮服宋初雷次宗最著與鄭君齊名有雷鄭之稱當崇尚老莊之時而說禮謹嚴引證詳實有漢石渠虎觀遺風此則後世所不逮也其說略見於杜佑通典
北史又云漢世鄭氏並為眾經註解服虔何休各有所說鄭易詩書禮論語孝經虔左氏春秋休公羊傳大行於河北案漢儒經注當時存者止此三家河北大行可謂知所宗尚而據北史河洛主服氏左傳外不聞更有何氏公羊且云公羊榖梁多不措意儒林傳載習公羊春秋者止有梁祚一人而劉蘭且排毀公羊則此所云公羊大行似非實錄公羊傳何氏解詁疏二十八卷唐志不載崇文總目始著錄稱不著撰人名氏或云徐彥而徐彥亦不知何代人近人王鳴盛謂即北史之徐遵明以其文氣似六朝人不似唐人所為洪頤煊引疏司空掾云若今之三府掾三府掾六朝時有之至唐以後則無此稱矣此疏為梁齊間舊帙無疑姚範云隋唐間不聞有三府掾亦無三府之稱意者在北齊蕭梁之間乎據此二說則以為徐遵明不為無見惟據北史遵明傳鄭易尚書三禮服氏春秋不聞傳何氏公羊其弟子亦無傳公羊學者則謂彥即遵明尚在疑似之間公羊疏設問答梁有公羊傳問九卷荀爽問魏安平太守徐欽答又晉車騎將軍庾翼問王愆期答其書在隋並亡或即徐疏所引王愆期注公羊以為春秋制文王指孔子見書泰誓疏引兩漢人無此說亦未可據
北史又云南人約簡得其英華北學深蕪窮其枝葉蓋唐初人重南輕北故定從南學而其實不然說經貴約簡不貴深蕪自是定論但所謂約簡者必如漢人之持大體玩經文口授微言篤守師說乃為至約而至精也若唐人謂南人約簡得其英華不過名言霏屑騁揮麈之清談屬詞尚腴侈雕蟲之餘技如皇侃之論語義疏名物制度略而弗講多以老莊之旨發為駢儷之文與漢人說經相去懸絕此南朝經疏之僅存於今者即此可見一時風尚江藩以其得自日本疑為足利贗鼎不知此等文學非六朝以後人所能為也禮記疏本皇熊二家熊安生北學皇侃南學孔穎達以為熊違經多引外義釋經唯聚難義此正所謂北學深蕪者又以皇雖章句詳正微稍繁廣以熊比皇皇氏勝矣此則皇氏比熊為勝正所謂南人約簡者而郊特牲疏云皇氏於此經之首廣解天地百神用樂委曲及諸雜禮制繁而不要非此經所須又隨事曲解無所憑據今皆略而不載此又孔穎達之所謂繁廣者說禮本宜詳實不嫌稍繁皇氏之解禮記視論語義疏為遠勝矣南史皇侃傳所撰論語義禮記義見重於世學者傳焉今論語義佚而複存禮記義略見孔疏
南史儒林傳序宋齊國學時或開置而勸課未博建之不能十年蓋取文具而已是時鄉里莫或開館公卿罕通經術朝廷大儒獨學而弗肯養眾後生孤陋擁經而無所講習至梁武創業深愍其弊天監四年乃詔開五館建立國學總以五經教授置五經博士各一人於是以平原明山賓吳郡陸璉吳興沈峻建平嚴植之會稽賀瑒補博士各主一館館有數百生給其餼廩其射策通明經者即除為吏於是懷經負笈者雲會矣又選學生遣就會稽雲門山受業於廬江河胤分遣博士祭酒到州郡立學七年又詔皇太子宗室王侯始就學受業武帝親屈輿駕釋奠於先師先聖申之以宴語勞之以束帛濟濟焉洋洋焉大道之行也如是及陳武創業時經喪亂敦獎未遑稍置學官成業蓋寡案南朝以文學自矜而不重經術宋齊及陳皆無足觀惟梁武起自諸生知崇經術崔嚴何伏之徒前後並見升寵四方學者靡然向風斯蓋崇儒之效而晚惑釋氏尋遘亂亡故南學仍未大昌姚方興得舜典篇首二十八字於大行頭梁武時為博士議駮有漢宣章二帝稱制臨決之風而至今流傳偽中之偽是又梁武所不料也
北史儒林傳序魏道武初定中原始建都邑便以經術為先立太學置五經博士生員千有餘人天興二年春增國子太學生員至三千人明元時改國子為中書學立教授博士太武始光三年春起太學於城東後徵盧玄高允等而令州郡各舉才學於是人多砥尚儒術天安初詔立鄉學太和中改中書學為國子學建明堂辟雍尊三老五更又開皇子之學及遷都洛邑詔立國子太學四門小學劉芳李彪諸人以經術進宣武時復詔營國學樹小學於四門大選儒生以為小學博士員四十人雖黌宇未立而經術彌顯時天下承平學業大盛故燕齊趙魏之間橫經著錄不可勝數大者千餘人小者猶數百周文受命雅重經典明皇纂歷敦尚學藝內有崇文之觀外重成均之職徵沈重於南荊待熊安生以殊禮是以天下慕向文教遠覃案北朝諸君惟魏孝文周武帝能一變舊風尊崇儒術考其實效亦未必優於蕭梁而北學反勝於南者由於北人俗尚樸純未染清言之風浮華之習故能專宗鄭服不為偽孔王杜所惑此北學所以純正勝南也焦循曰正始以後人尚清談迄晉南渡經學盛於北方大江以南自宋及齊遂不能為儒林立傳梁天監中漸尚儒風於是梁書有儒林傳陳書嗣之仍梁所遺也魏儒學最隆歷北齊周隋以至唐武德貞觀流風不絕故魏書儒林傳為盛
北方戎馬不能屏視月之儒南國浮屠不能改經天之義此孔廣森以為經學萬古不廢歷南北朝之大亂異端雖熾聖教不絕也而南北諸儒抱殘守缺其功亦未可沒焉夫漢學重在明經唐學重在疏注當漢學已往唐學未來絕續之交諸儒倡為義疏之學有功於後世甚大南如崔靈恩三禮義宗左氏經傳義沈文阿春秋禮記孝經論語義疏皇侃論語禮記義戚袞禮記義張譏周易尚書毛詩孝經論語義顧越喪服毛詩孝經論語義王元規春秋孝經義記北如劉獻之三禮大義徐遵明春秋義章李鉉撰定孝經論語毛詩三禮義疏沈重周禮儀禮禮記毛詩喪服經義熊安生周禮禮記義疏孝經義皆見南北史儒林傳今自皇熊二家見采於禮記疏外其餘書皆亡佚然淵源有自唐人五經之疏未必無本於諸家者論先河後海之義亦豈可忘篳路藍縷之功乎
北史又云自魏末大儒徐遵明門下講鄭玄所注周易遵明以傳盧景裕景裕傳權會郭茂能言易者多出郭茂之門河南及青齊之間儒生多講王輔嗣所注師訓蓋寡齊時儒士罕傳尚書之業徐遵明兼通之遵明受業於屯留王聰傳授浮陽李周仁及勃海張文敬李鉉河間權會並鄭康成所注非古文也下里諸生略不見孔氏註解武平末劉光伯劉士元始得費甝義疏乃留意焉其詩禮春秋尤為當時所尚諸生多兼通之三禮並出遵明之門徐傳業於熊安生其後生能通禮經者多是安生門人諸生盡通小戴禮於周儀禮兼通者十二三焉通毛詩者多出於魏朝劉獻之其後能言詩者多出二劉之門河北諸儒能通春秋者並服子慎所注亦出徐生之門姚文安秦道靜初亦學服氏後兼更講杜元凱所注其河外儒生俱伏膺杜氏案史言北學極明晰而北學之折入於南者亦間見焉青齊之間多講王輔嗣易杜元凱左傳蓋青齊居南北之中故魏晉經師之書先自南傳於北北學以徐遵明為最優擇術最正鄭注周易尚書三禮服注春秋皆遵明所傳惟毛詩出劉獻之耳其後則劉焯劉炫為優而崇信偽書擇術不若遵明之正得費甝義疏傳偽孔古文實始於二劉二劉皆北人乃傳南人費甝之學此北學折入於南之一証蓋至隋而經學分立時代變為統一時代矣
七經學統一時代
學術隨世運為轉移亦不盡隨世運為轉移隋平陳而天下統一南北之學亦歸統一此隨世運為轉移者也天下統一南並於北而經學統一北學反并於南此不隨世運為轉移者也北史儒林傳序自正朔不一將三百年師訓紛綸無所取正隋文平一寰宇頓天網以掩之於是四海九州強學待問之士靡不畢集齊魯趙魏學者尤多負笈追師不遠千里講誦之聲道路不絕中州之盛自漢魏以來一時而已及帝暮年不悅儒術遂廢天下之學唯存國子一所弟子七十二人煬帝即位復開庠序國子郡縣之學盛於開皇之初徵辟儒生遠近畢至使相與講論得失於東都之下納言定其差次一以聞奏焉於時舊儒多已雕亡惟信都劉士元河間劉光伯拔萃出類學通南北博極古今後世鑽仰所製諸經議疏搢紳咸師宗之既而外事四夷其風漸墜方領矩步之徒亦轉死溝壑凡有經籍因此湮沒於煨燼矣案史於隋一代經學盛衰及南北學統一說皆明晰而北學所以並入於南之故尚未了然南朝衣冠禮樂文采風流北人常稱羨之高歡謂江南蕭衍老公專事衣冠禮樂中原士大夫望之以為正朔所在是當時北人稱羨南朝之證經本樸學非顓家莫能解俗目見之初無可悅北人篤守漢學本近質樸而南人善談名理增飾華詞表裏可觀雅俗共賞故雖以亡國之餘足以轉移一時風氣使北人舍舊而從之正如王褒入關貴游並學褒書趙文深之書遂被遐棄文深知好尚難反亦改習褒書庾信歸周群公碑志多出其手信有韓陵一片石可共語餘皆驢鳴犬吠之言此皆北人重南南人輕北之證北方經學折入於南亦猶是也
經學統一之後有南學無北學南學北學以所學之宗主分之非以其人之居址分之也當南北朝時南學亦有北人北學亦有南人如崔靈恩本北人而歸南沈重本南人而歸北及隋並陳褚暉顧彪魯世達張沖皆以南人見重於煬帝南方書籍如費甝義疏之類亦流入於北方人情既厭故喜新學術又以華勝樸當時北人之於南學有如陳相見許行而大悅盡棄其學而學焉矣隋書經籍志於易云梁陳鄭玄王弼二註列於國學齊代唯傳鄭義至隋王註盛行鄭學浸微於書云梁陳所講有鄭孔二家齊代唯傳鄭義至隋孔鄭並行而鄭氏甚微於春秋云左氏唯傳服義至隋杜氏盛行服義浸微是偽孔王杜之盛行鄭服之浸微皆在隋時故天下統一之後經學亦統一而北學從此絕矣隋之二劉冠冕一代唐人作疏詩書皆本二劉而孔穎達書疏序云焯乃組織經文穿鑿孔穴使教者煩而多惑學者勞而少功炫嫌焯之煩雜就而刪焉義既太略辭又過華雖為文筆之善乃非開獎之路據孔氏說是二劉以北人而染南習變樸實說經之體蹈華腴害骨之譏蓋為風氣所轉移不得不俯從時尚也
唐太宗以儒學多門章句繁雜詔國子祭酒孔穎達與諸儒撰定五經義疏凡一百七十卷名曰五經正義穎達既卒博士馬嘉運駮其所定義疏之失有詔更定未就永徽二年詔諸臣復考證之就加增損永徽四年頒孔穎達五經正義於天下每年明經依此考試自唐至宋明經取士皆遵此本夫漢帝稱制臨決尚未定為全書博士分門授徒亦非止一家數以經學論未有統一若此之大且久者此經學之又一變也其所定五經疏易主王注書主孔傳左氏主杜解鄭注易書服注左氏皆置不取論者責其朱紫無別真贗莫分唐初編定諸儒誠不得辭其咎而據隋經籍志鄭注易書服注左氏在隋已浸微將絕則在唐初已成廣陵散矣北學既并於南人情各安所習諸儒之棄彼取此蓋亦因一時之好尚定一代之規模猶之唐行詩賦本煬帝科舉之遺明用時文沿元人經疑之式名為新義實襲舊文尚書舜典疏云鞭刑大隋造律方始廢之呂刑疏云大隋開皇之初始除男子宮刑以唐人而稱大隋此沿襲二劉之明證是則作奏雖工葛龔之名未去建國有制節度之榜猶存疏失可嗤不能為諸儒解矣
議孔疏之失者曰彼此互異曰曲徇注文曰雜引讖緯案著書之例注不駮經疏不駮注不取異義專宗一家曲徇注文未足為病讖緯多存古義原本今文雜引釋經亦非巨謬惟彼此互異學者莫知所從既失刊定之規殊乖統一之義即如讖緯之說經疏並引而詩禮從鄭則以為是書不從鄭又以為非究竟讖緯為是為非矛盾不已甚歟官修之書不滿人意以其雜出眾手未能自成一家唐修晉書大為子玄呵詆梁撰通史未見一字留遺正義奉敕監修正中此弊穎達入唐年已耄老豈盡逐條親閱不過總攬大綱諸儒分治一經各取一書以為底本名為創定實屬因仍書成而穎達居其功論定而穎達尸其過究之功過非一人所獨擅義疏並非諸儒所能為也其時同修正義者周易則馬嘉運趙乾葉尚書則王德韶李子雲毛詩則王德韶齊威春秋則谷那律楊士勛禮記則朱子奢李善信賈公彥柳士宣范義頵張權標題孔穎達一人之名者以年輩在先名位獨重耳
朱子謂五經疏周禮最好詩禮記次之書易為下困學紀聞云考之隋志王弼易孔安國書齊梁始列國學故諸儒之說不若詩禮之詳實其說亦未盡然正義者就傳注而為之疏解者也所宗之注不同所撰之疏亦異易主王弼本屬清言王注河北不行江南義疏十有餘家皆辭尚虛玄義多浮誕正義序已明言其失而疏文仍失於虛浮以王注本不摭實也書主偽孔亦多空詮孔傳河北不行正義專取二劉序又各言其失由偽傳本無足徵也詩禮周禮皆主鄭氏義本詳實名物度數疏解亦明故於諸經正義為最優朱子分別次序極當竊謂周禮是一代之制猶不如禮記可以通行學術治術無所不包王制一篇體大物博與孟子公羊多合用其書可以治天下比之周禮尤為簡明治注疏者當從此始左氏傳朱子所未言者案左氏正義雖詳亦略盡棄賈服舊解專宗杜氏一家劉炫規杜多中杜失乃駮劉申杜強為飾說嘗讀正義怪其首尾橫決以為必有訛脫攷各本皆如是疑莫能釋後見劉文淇左傳舊疏考證乃知劉炫規杜先申杜而後加規正義乃翦截其文以劉之申杜者列於後而反以駮劉又不審其文義以致不相承接首尾橫決職此之由易書之疏間亦類此特未若左傳疏之甚耳劉文淇謂唐人刪定者僅駁劉炫說百餘條餘皆光伯述議也劉毓崧又作周易尚書舊疏考正
唐人義疏其可議者誠不少矣而學者當古籍淪亡之後欲存漢學於萬一窺鄭君之藩籬舍是書無徵焉是又功過互見未可概論者也前乎唐人義疏經學家所寶貴者有陸德明經典釋文經典釋文亦是南學其書創始於陳後主元年成書在未入隋以前而易主王氏書主偽孔左主杜氏為唐人義疏之先聲中引北音止一再見序錄於王曉周禮音註云江南無此書不詳何人於論語云北學有杜弼注世頗行之北方大儒如徐遵明未嘗一引陸本南人未通北學固無怪也與義疏同時並出者唐初又有定本出顏師古五經疏嘗引之師古為顏之推後人之推本南人晚歸北其作家訓引江南河北本多以江南為是師古定本從南蓋本家訓之說而家訓有不盡是者如詩興雲祁祁家訓以為當作興雨詩正義即據定本作興雨以或作興雲為誤不知古本作興雲漢無極山碑可證毛詩亦當與三家同古無虛實兩讀之分下云雨我公田若上句又作興雨則文義重復家訓據班固靈臺詩祁祁甘雨不知班氏是合興雲祁祁雨我公田為一句班作漢書食貨志引詩正作興雲尤可證也自正義定本頒之國胄用以取士天下奉為圭臬唐至宋初數百年士子皆謹守官書莫敢異議矣故論經學為統一最久時代
唐以易書詩三禮三傳合為九經取士禮記左傳為大經毛詩周禮公羊為中經周易尚書儀禮榖梁為小經以經文多少分大中小三等取士之法不得不然開元八年國子司業李元上言三禮三傳及毛詩尚書周易等並聖賢微旨生人教業今明經所習務在出身咸以禮記文少人皆競讀周禮經邦之軌則儀禮莊敬之楷模公羊榖梁歷代宗習今兩監及州縣以獨學無友四經殆絕事資訓誘不可因循開元十六年楊瑒為國子祭酒奏言今明經習左氏者十無二三又周禮儀禮公羊榖梁殆將絕廢請量加優獎據此二說則唐之盛時諸經已多束閣蓋大經左氏文多於禮記故多習禮記不習左氏中小經周禮儀禮公羊榖梁難於易書詩故多習易書詩不習周禮儀禮公羊榖梁此所以四經殆絕也唐帖經課試之法以其所習經掩其兩端中間惟開一行裁紙為帖凡帖三字隨時增損可否不一或得四或得五或得六為通專攷記誦而不求其義故明經不為世重而偏重進士宋初因唐明經之法王安石改用墨義是為空衍義理之始元明經義時文之濫觴
漢熹平刊石經之後越五百餘年而有唐開成石經此一代之盛舉群經之遺則也惟唐不重經術故以文宗右文之主鄭覃以經術位宰相而所刊石經不滿人意史臣以為名儒不窺當時並無名儒窺不窺無足論而自熹平石經散亡之後惟開成石經為完備以視兩宋刻本尤為近古雖校刊不盡善豈無佳處足證今本之訛脫者顧炎武攷監本儀禮脫誤尤多士昏禮脫胥授綏一節十四字賴有長安石經可據以補此開成石經有功經學之一証也顧又攷出唐石經誤字甚夥實不盡屬開成原刻一經乾符之修造再經後梁之補刊三經北宋之添註四經堯惠之謬作其中誤字未可盡咎唐人精審而詳究之亦治經之一助也
唐人經說傳今世者惟陸淳本啖助趙匡之說作春秋纂例微旨辨疑謂左氏六國時人非論語之丘明雜采諸書多不可信公榖口授子夏所傳後人據其大義散配經文故多乖謬失其綱統此等議論頗能發前人所未發惟三傳自古各自為說無兼采三傳以成一書者是開通學之途背顓門之法矣史徵周易口訣成伯璵毛詩指說韓李論語筆解皆寥寥短篇無關閎旨惟李鼎祚周易集解多存古義後人得以窺漢易之大略攷荀虞之宗旨賴有此書
唐人經學有未可抹殺者說郛令狐澄大中遺事云大中時工部尚書陳商立春秋左傳學議以孔子修經褒貶善惡類例分明法家流也左丘明為魯史載述時政惜忠賢之泯滅恐善惡之失墜以日系月修其職官本非扶助聖言緣飾經旨蓋太史氏之流也舉其春秋則明白而有識合之左氏則叢雜而無徵杜元凱曾不思夫子所以為經當以詩書周易等列丘明所以為史當與司馬遷班固等列取二義乖刺不侔之語參而貫之故微旨有所不周宛章有所未一孫光憲北夢瑣言亦載此說案自漢後公羊廢擱左氏孤行人皆以左氏為聖經甚且執杜解為傳義不但春秋一經汨亂已久而左氏之傳受誣亦多孔疏於經傳不合者不云傳誤反云經誤劉知幾史通詆毀聖人尤多狂悖皆由不知春秋是經左氏是史經垂教立法有一字褒貶之文史據事直書無特立褒貶之義體例判然不合而必欲混合為一又無解於經傳參差之故故不能據經以正傳反信傳而疑經矣陳商在唐時無經學之名乃能分別夫子是經丘明是史謂杜元凱參貫二義非是可謂千古卓識謂左傳非扶助聖言即博士云左氏不傳春秋之意也非緣飾經旨即范升云左氏不祖孔子之說也治春秋者誠能推廣陳商之言分別經是經左氏是史離之雙美毋使合之兩傷則不至誤以史視春秋而春秋大義微言可復明於世矣
八經學變古時代
經學自唐以至宋初已陵夷衰微矣然篤守古義無取新奇各承師傳不憑胸臆猶漢唐注疏之遺也宋王旦作試官題為當仁不讓於師不取賈邊解師為眾之新說可見宋初篤實之風乃不久而風氣遂變困學紀聞云自漢儒至於慶歷間談經者守訓故而不鑿七經小傳出而稍尚新奇矣至三經義行視漢儒之學若土梗據王應麟說是經學自漢至宋初未嘗大變至慶歷始一大變也七經小傳劉敞作三經新義王安石作或謂新義多剿敞說元祐諸公排斥王學而伊川易傳專明義理東坡書傳橫生議論雖皆傳世亦各標新司馬光論風俗札子曰新進後生口傳耳剽讀易未識卦爻已謂十翼非孔子之言讀禮未知篇數已謂周官為戰國之書讀詩未盡周南召南已謂毛鄭為章句之學讀春秋未知十二公已謂三傳可束之高閣陸游曰唐及國初學者不敢議孔安國鄭康成況聖人乎自慶歷後諸儒發明經旨非前人所及然排繫辭毀周禮疑孟子譏書之胤征顧命黜詩之序不難於議經況傳注乎案宋儒撥棄傳注遂不難於議經排系辭謂歐陽修毀周禮謂修與蘇軾蘇轍疑孟子謂李覯司馬光譏書謂蘇軾黜詩序謂晁說之此皆慶歷及慶歷稍後人可見其時風氣實然亦不獨咎劉敞王安石矣
孔子以易授商瞿五傳而至田何又三傳為施讎孟喜梁丘賀此易之正傳也京房受易於焦延壽讬之孟氏不相與同多言卦氣占驗此易之別傳也鄭注言爻辰虞注言納甲不過各明一義本旨不盡在此鄭與荀爽皆費氏易惟虞翻言家傳孟氏而注引參同契又言夢道士使吞三爻則間本於道家王弼亦費氏易而旨近老氏則亦涉道家矣然諸儒雖近道家或用術數猶未嘗駕其說於孔子之上也宋道士陳搏乃本太乙下行九宮之法作先天後天之圖讬伏羲文王之說而加之孔子之上三傳得邵子百其說益昌邵子精數學亦易之別傳非必得於河洛程子不信邵子之數其識甚卓易傳言理比王弼之近老氏者為最純正朱子以程子不言數乃取河洛九圖冠於所作本義之首於是宋元明言易者開卷即說先天後天不知圖是點畫書是文字故漢人以河圖為八卦洛書為九疇宋人所傳河圖洛書皆黑白點子是止可稱圖不可稱書而乾南坤北之位是乾為君而北面朝其臣此皆百喙不能解者是以先天後天說易者皆無足觀
尚書傳自伏生今存大傳而洪範五行傳專言祥異則書之別傳也太史公當武帝立歐陽尚書之時所引尚書必歐陽說與伏傳多吻合大小夏侯出始小異古文說出乃大不同今攷五經異義引古尚書說五經疏引馬鄭遺說如六卿六宗廣地萬里服十二章之類多援周禮以解唐虞夫周禮即屬周公手定之書亦不可強堯舜下從成周之制是古文說已不可信矣偽孔傳出王肅雜采今古與馬鄭互有得失諸儒去古未遠雖間易其制度未嘗變亂其事實也至宋儒乃以義理懸斷數千年以前之事實謂文王不稱王戡黎是武王武王但伐紂不觀兵周公惟攝政未代王無解於王若曰孟侯朕其弟子封之文乃以為武王封康叔君奭是周公留召公王命周公後是留後治洛並與古說不合考之詩書皆言文王受命伏傳史記皆言文王稱王以戡黎為文王事非武王事武王既可伐紂何以必不可觀兵伏傳言周公居攝史記言周公踐位又言武王時康叔幼未得封左氏傳祝鮀明言周公封康叔鮀以衛人說衛事豈猶有誤史記言君奭作於周公居攝時非留召公又言周公老於豐薨於豐未嘗留後治洛唐置節度留後古無此官名皆變亂事實之甚者孔傳尚無此說故孔傳雖偽猶愈於蔡傳也疑孔傳始於宋吳棫朱子繼之謂某嘗疑孔安國書是假書序是魏晉間人作書凡易讀者皆古文伏生所傳皆難讀如何偏記其所難而易者全不能記朱子所疑真千古卓識蔡傳不從師說殆因其序以傳心為說傳心出虞廷十六字不敢明著其偽乎閻若璩作古文疏證攻偽書偽傳毛奇齡為古文作冤詞人多是閻非毛實亦未可概論閻攻偽書偽傳極精而據蔡傳則誤毛不信宋儒所造事實而一從孔傳此則毛是而閻非者學者當分別觀之
詩魯齊韓三家藝文志以為魯最近之齊詩五際六情獨傳異義則詩之別傳也韓詩唐時尚存惜無傳人而亡毛傳孤行鄭箋間采魯韓自漢以後說詩皆宗毛鄭宋歐陽修本義始辨毛鄭之失而斷以己意蘇轍詩傳始以毛序不可盡信止存其首句而刪去其餘南宋鄭樵詩傳辨妄始專攻毛鄭而極詆小序當時周孚已反攻鄭樵朱子早年說詩亦主毛鄭呂祖謙讀詩記引朱氏曰即朱子早年之說也後見鄭樵之書乃將大小序別為一編而辨之名詩序辨說其集傳亦不主毛鄭以鄭衛為淫詩且為淫人自言同時陳傅良已疑之謂以城闕為偷期之所彤管為淫奔之具竊所未安馬端臨文獻通考辨之尤詳謂夫子嘗刪詩取關雎樂而不淫今以文公詩傳考之其為男女淫泆而自作者凡二十有四何夫子猶存之不刪又引鄭六卿餞韓宣子所賦詩皆文公所斥以為淫奔之人所作而不聞被譏乃知當如序者之說不當如文公之說也是朱子詩集傳宋人已疑之而朱子作白鹿洞賦引青衿傷學校語門人疑之而問朱子答以序亦不可廢是朱子作集傳不過自成一家之言非欲後人盡廢古說而從之也王柏乃用其說而刪詩豈朱子之意哉
春秋公羊榖梁漢後已成絕學左氏傳事不傳義後人專習左氏於春秋一經多不得其解王安石以春秋為斷爛朝報而廢之後世以此詬病安石安石答韓求仁問春秋曰此經比他經尤難蓋三傳不足信也尹和靖云介甫不解春秋以其難之也廢春秋非其意據尹氏說安石本不欲廢春秋者然不信三傳則春秋已廢矣若以春秋為斷爛朝報則非特安石有是言專執左氏為春秋者皆不免有此意信左氏家經承舊史史承赴告之說是春秋如朝報矣不信公榖家日月褒貶之例而概以為闕文是春秋如朝報之斷爛者矣宋人治春秋者多而不治顓門皆沿唐人啖趙陸一派如孫復孫覺劉敞崔子方葉夢得呂本中胡安國高閌呂祖謙程公說張洽呂大圭家鉉翁皆其著者以劉敞為最優胡安國為最顯元明用胡傳取士推之太高近人又詆之太過而胡傳卒廢平心而論胡氏春秋大義本孟子一字褒貶本公榖皆不得謂其非而求之過深務出公榖兩家之外鍛煉太刻多存讬諷時事之心其書奏御經筵原可藉以納約但尊王攘夷雖春秋大義而王非唯諾趨伏之可尊夷非一身兩臂之可攘胡傳首戒權臣習藝祖懲艾黃袍之非啟高宗猜疑諸將之意王夫之謂岳侯之死其說先中於庸主之心此其立言之大失由解經之不明也崔子方春秋本例以日月為本在宋儒中獨能推明公榖而所作經解並糾三傳未能專主一家朱子云春秋義例不能自信於心故未嘗敢措一辭此朱子矜慎之處亦由未能專信公榖故義例無所依據也
三禮本是實學非可空言故南北學分而三禮皆從鄭注皇熊說異而皆在鄭注範圍之中宋時三禮之學講習亦盛王安石以周禮取士後有王昭禹易袚葉時皆可觀儀禮有李如圭集釋釋宮張淳識誤並實事求是之學禮記衛湜集說一百六十卷采摭宏富可比李鼎祚之集周易而陳祥道之禮書一百五十卷貫通經傳晁公武陳振孫服其精博竊謂祥道之書博則有之精則未也宋人治經務反漢人之說以禮而論如謂郊禘是一有五人帝無五天帝魏王肅之說也禘是以祖配祖非以祖配天唐趙匡之說也此等處前人已有疑義宋人遂據以詆漢儒三代之禮久亡漢人去古未遠其說必有所受古時宮室制度至漢當有存者如周之靈臺漢時猶在非後人臆說所能奪也若古禮之不宜於今者郊禘一歲屢行天子難於親出宗廟四代選毀人情必疑不安後世天則每歲一郊祖則同堂異室此皆不必強摹古禮亦不必以古禮為非宋人盡反先儒一切武斷改古人之事實以就我之義理變三代之典禮以合今之制度是皆未敢附和以為必然者也朱子儀禮經傳通解以十七篇為主取大小戴及他書傳所載系於禮者附之僅成家鄉邦國王朝禮喪祭二禮未就而朱子歿黃乾續成之其書甚便學者為江永禮經綱目秦蕙田五禮通考所自出
宋人不信注疏馴至疑經疑經不己遂至改經刪經移易經文以就己說此不可為訓者也世譏鄭康成好改字不知鄭箋改毛多本魯韓之說尋其依據猶可徵驗注禮記用盧馬之本當如盧植所云發起紕繆注云某當為某亦必確有憑依周禮故書不同儀禮今古文異一從一改即以齊古考魯論之意儀禮之喪服傳禮記之玉藻樂記雖明知為錯簡但存其說於注而不易其正文先儒之說經如此其慎豈有擅改經字者乎唐魏徵作類禮改易禮記次序張說駮之不行猶得謹嚴之意乃至宋而風氣大變朱子注論語不刪重出之章與其進也三句不鉤轉其文但存其說於注注詩爰其適歸云家語作奚而不改為奚據古本上帝甚蹈云國語作神而不改為神體例猶未失也獨於大學移其文又補其傳孝經分經傳又刪經文未免宋人習氣而移大學先有二程子刪孝經云本胡侍郎汪端明則未可盡為朱子咎若王柏作書疑將尚書任意增刪詩疑刪鄭衛風雅頌亦任意改易可謂無忌憚矣四庫提要斥之曰柏何人斯敢奮筆以進退孔子哉經學至斯可云一阨他如俞廷椿復古編割裂五官以補冬官吳澄禮記纂言將四十九篇顛倒割裂私竄古籍使無完膚宋元明人說經之書若此者多而實宋人為之俑始
九經學積衰時代
唐宋明經取士猶是漢人之遺而唐不及漢宋又不及唐者何也漢以經術造士上自公卿下逮掾吏莫不通經其進用或由孝廉茂才或由賢良對策若射策中科止補文學掌故博士弟子員非高選也唐之帖經猶漢之射策其學即淺而視之又不重所重視者詩賦之辭時務之策皆非經術援經義對策者僅一劉蕡引春秋正始之文發宦侍無君之隱以直言論固屬朝陽之鳳以經義論亦同獨角之麟而唐不能用此其所以不及漢也宋仁宗始復明經科神宗變帖經為墨義貼經之記誦屬實非數年不為功墨義之文字蹈空即一時可猝辦唐時帖括全寫注疏議者病其不能通經權德輿謂註疏猶可以質驗不者儻有司率情上下其手既失其末又不得其本則蕩然矣宋用墨義正如權德輿所料又專用王氏新學不遵古義蘇軾以為黃茅白葦徐禧言竊襲人語不求心通者相半此其所以並不及唐也且宋以後非獨科舉文字蹈空而已說經之書亦多空衍義理橫發議論與漢唐注疏全異朱子答人問胡安定云尋常亦不滿於胡說解經不使道理明白卻說其中多使故事大與做時文答策相似夫以胡安國春秋傳後世頒之學官用以取士者猶不免與時文答策相似皆由科舉之習深入人心不可滌除故論經學宋以後為積衰時代
科舉取士之文而用經義則必務求新異以歆動試官用科舉經義之法而成說經之書則必創為新奇以煽惑後學經學宜述古而不宜標新以經學文字取人人必標新以別異於古一代之風氣成於一時之好尚故立法不可不慎也元明之經義本於宋熙寧中王安石所立墨義之法命呂惠卿王雱等為之而安石自撰周禮義使雱撰詩書義名為三經新義頒行天下夫既名為新義則明教人棄古說以從其新說陳後山談叢言荊公新義行舉子專誦王氏章句而不解義荊公悔之曰本欲變學究為秀才不謂變秀才為學究是安石立法不善當時已自悔其失而其書至南宋始廢趙鼎謂安石設虛無之學敗壞人才陳公輔謂安石使學者習其所為三經新義皆穿鑿破碎無用之空言也南宋雖廢新義而仍用其墨義之法朱子謂經義甚害事分明是侮聖人之言詩賦卻無害朱子豈不知經義取士優於詩賦而其言如是則當時經義為經之蠹可知元人因之而制為四書五經疑明初用四書疑後乃改四書五經義其破承原起之法本於元王充耘書義矜式又本於呂惠卿王雱之墨義名為明經取士實為荒經蔑古之最明時所謂經學不過蒙存淺達之流即自成一書者亦如顧炎武云明人之書無非盜竊弘治以後經解皆隱沒古人名字將為己說而已其見於四庫存目者新奇謬戾不可究詰五經掃地至此而極
宋人說經之書傳於今者比唐不止多出十倍乃不以為盛而以為衰者唐人猶守古義而宋人多務新義也唐人經說傳世絕少此亦有故攷唐書經籍志唐人自為之書二萬八千餘卷五經義說著於錄者凡數十種則亦未為鮮矣而今所傳不及什一由於其時刊本未出傳鈔不易一遇兵燹蕩為煨燼世傳古籍唐以前什一二宋以後什八九此非特唐人所著之書為然亦非特唐人所著經說為然也又自宋末元明專用宋儒之書取士注疏且束高閣何論注疏之外於是唐以前古籍之不亡於兵燹者盡亡於宋以後所以唐人經說傳世寥寥宋則刊刻已行流傳甚易宜其存多佚少今所傳宋人文集說部皆十倍於唐人非止經說是未可以經說之多寡判唐宋之優劣也五代極亂之時忽開文明之象如鋟木一事實為藝林之珍五代會要後唐長興三年始依石經文字刻九經印板經書之有木板實始於此逮兩宋而刻本多此宋以後之書所以多傳於今日也
漢學至鄭君而集大成於是鄭學行數百年宋學至朱子而集大成於是朱學行數百年懿彼兩賢師法百祀其巍然為一代大宗者非特以學術之閎通實由制行之高卓也以經學論鄭學朱學皆可謂小統一時代鄭學統一惟北學為然所謂寧道孔孟誤諱言鄭服非若南學則兼用偽孔王杜而不盡宗鄭服是猶未得為統一也朱學統一惟南方最早金元時程學盛於南蘇學盛於北北人雖知有朱夫子未能盡見其書元兵下江漢得趙復朱子之書始傳於北姚樞許衡竇默劉因輩翕然從之於是元仁宗延祐定科舉法易用朱子本義書用蔡沈集傳詩用朱子集傳春秋用胡安國傳惟禮記猶用鄭注是則可謂小統一矣尤可異者隋平陳而南並於北經學乃北反並於南元平宋而南並於北經學亦北反并於南論兵力之強北常勝南論學力之盛南乃勝北隋元前後遙遙一轍是豈優勝劣敗之理然歟抑報復循環之道如是歟
論宋元明三朝之經學元不及宋明又不及元宋劉敞王安石諸儒其先皆嘗潛心注疏故能辨其得失朱子論疏稱周禮而下易書非於諸疏功力甚深何能斷得如此確鑿宋儒學有根柢故雖撥棄古義猶能自成一家若元人則株守宋儒之書而於注疏所得甚淺如熊朋來五經說於古義古音多所抵牾是元不及宋也明人又株守元人之書於宋儒亦少研究如季本郝敬多憑臆說楊慎作偽欺人豐坊造子貢詩傳申培詩說以行世而世莫能辨是明又不及元也顧炎武論書傳會選云其傳中用古人姓名古書名目必具出處兼亦攷證典故蓋宋元以來諸儒之規模猶在而其為此書者皆自幼為務本之學非由八股出身之人故所著之書雖不及先儒而尚有功於後學自八股行而古學棄大全出而經說亡其論明之不及宋元可謂深切元明人之經說惟元趙汸春秋屬詞義例頗明孔廣森治公羊其源出於趙汸明梅鷟尚書攷異辨古文之偽多中肯綮開閻若璩惠棟之先皆鐵中錚錚庸中佼佼者也
明永樂十二年敕胡廣等修五經大全頒行天下此一代之盛事自唐修五經正義後越八百餘年而再見者也乃所修之書大為人姍笑顧炎武謂春秋大全全襲元人汪克寬胡傳纂疏詩經大會全襲元人劉瑾詩傳通釋其三經後人皆不見舊書亦未必不因前人也取已成之書鈔謄一過上欺朝廷下誑士子唐宋之時有是事乎經學之廢實自此始四庫提要更加考定謂周易大全割裂董楷董真卿胡一桂胡炳文四家之書餖飣成編書傳大全亦剿襲陳櫟尚書集傳纂疏陳師凱書蔡傳旁通禮記大全採諸儒之說凡四十二家而以陳浩集說為主浩書之列於學官自此書始案官修之書多剿舊說唐修正義已不免此惟唐所因者六朝舊籍故該洽猶可觀明所因者元人遺書故譾陋為尤甚此五經正義至今不得不鑽研五經大全入後遂盡遭唾棄也元以宋儒之書取士禮記猶存鄭注明並此而去之使學者全不睹古義而代以陳浩之空疏固陋經義攷所目為兔園冊子者故經學至明為極衰時代而剝極生復貞下起元至國朝經學昌明乃再盛而復古
十經學復盛時代
經學自兩漢後越千餘年至國朝而復盛兩漢經學所以盛者由其上能尊崇經學稽古右文故也國朝稽古右文超軼前代康熙五十四年御纂周易折中二十二卷乾降二十年御纂周易述義十卷康熙六十五年欽定書經傳說匯纂二十四卷欽定詩經傳說匯纂二十卷序二卷乾隆二十年御纂詩義折中二十卷乾隆十三年欽定周官義疏四十八卷欽定儀禮義疏四十八卷欽定禮記義疏八十二卷康熙三十八年欽定春秋傳說匯纂三十八卷乾隆二十三年御纂春秋直解十六卷乾隆四十七年欽定四庫全書總目以經部列首分為十類夫漢帝稱制臨決未及著為成書唐宗御注孝經不聞遍通六藝今鴻篇鉅製照耀寰區頒行學官開示蒙昧發周孔之蘊持漢宋之平承晚明經學極衰之後推崇實學以矯空疏宜乎漢學重興唐宋莫逮乾隆五十八年詔刊十三經於太學依開成石經參以善本多所訂正嘉慶八年複命廷臣磨改以期盡善尤為一代盛典足以別黑白而定一尊
凡事有近因有遠因經學所以衰而復盛者一則明用時文取士至末年而流弊已甚顧炎武謂八股之害甚於焚書閻若璩謂不通古今至明之作時文者而極一時才俊之士痛矯時文之陋薄今愛古棄虛崇實挽回風氣幡然一變王夫之顧炎武黃宗羲皆負絕人之姿為舉世不為之學於是毛奇齡閻若璩等接踵繼起攷訂校勘愈推愈密欺為近因一則朱子在宋儒中學最篤實元明崇尚朱學未盡得朱子之旨朱子常教人看注疏不可輕議漢儒又云漢魏諸儒正音讀通訓詁考制度辨名物其功博矣後以宋孝宗崩寧宗應承重而無明據未能折服異議及讀儀禮疏鄭答趙商問父有廢疾而為其祖服制三年斬乃大佩服謂禮經之文誠有闕略不無待於後人向使無鄭康成則此事誠未有斷決朱子晚年修儀禮經傳通解蓋因乎此惜書未成而歿元明乃專取其中年未定之說取士士子樂其簡易而元本不重儒科舉不常行明亦不尊經科舉法甚陋慕宗朱之名而不究其實非朱子之過也朱子能遵古義故從朱學者如黃震許謙金履祥王應麟諸儒皆有根柢王應麟輯三家詩與鄭易注開國朝輯古佚書之派王顧黃三大儒皆嘗潛心朱學而加以擴充開國初漢宋兼采之派斯為遠因聖人之經本如日月光景常新有此二因而又恭逢右文之朝宜其由衰而復盛矣
由衰復盛非一朝可至由近復古非一蹴能幾國初諸儒治經取漢唐注疏及宋元明人之說擇善而從由後人論之為漢宋兼采一派而在諸公當日不過實事求是非必欲自成一家也江藩作漢學師承記以為梨洲亭林兩家之學皆深入宋儒之室但以漢學為不可廢多騎牆之見依違之言豈真知灼見者乃以黃顧二公附於冊後竊謂如江氏說國初諸儒無一真知灼見者矣豈獨黃顧二公師承記首列閻若璩江氏必以閻為真知灼見案閻氏之功在攷定古文之偽而其疏證信蔡傳臆造之事實邵子意推之年代其說詩以王柏詩疑為然謂鄭衛為可刪乃誤沿宋學顯背漢儒者江刻於黃顧而寬於閻是並閻氏之書未之攷也當時如胡渭易圖明辨能闢圖書之謬而洪範并攻漢儒陳啟源毛詩稽古編能駮宋以申毛而經說間談佛教萬斯大方苞等兼通三禮多信宋而疑漢其不染宋學者惟毛奇齡而毛務與朱子立異朱子疑偽孔古文而毛以偽孔為可信朱子信儀禮而毛以儀禮為可疑此則朱是而毛非者雖由門戶之見未融實以途徑之開未久也此等處宜分別觀之諒其求實學之苦心勿遽責以守顓門之絕業
雍乾以後古書漸出經義大明惠戴諸儒為漢學大宗已盡棄宋詮獨標漢幟矣惠周惕子士奇孫棟三世傳經棟所造尤邃著周易述古文尚書攷春秋補注九經古義等書論者擬之漢儒在何邵公服子慎之間而惠氏紅豆山齋楹帖云六經宗孔孟百行法程朱是惠氏之學未嘗薄宋儒也戴震著毛鄭詩考正考工記圖孟子字義疏證儀禮正誤爾雅文字考兼通歷算聲韻其學本出江永稱永學自漢經師康成後罕其儔匹永嘗注朱子近思錄所著禮經綱目亦本朱子儀禮經傳通解戴震作原善孟子字義疏證雖與朱子說經牾亦只是爭辨一理字毛鄭詩考正嘗采朱子說段玉裁受學於震議以震配享朱子祠又跋朱子小學云或謂漢人言小學謂六書非朱子所云此言尤悖夫言各有當漢人之小學一藝也朱子之小學蒙養之全功也段以極精小學之人而不以漢人小學薄朱子小學是江戴段之學未嘗薄宋儒也宋儒之經說雖不合於古義而宋儒之學行實不愧於古人且其析理之精多有獨得之處故惠江戴段為漢學幟志皆不敢將宋儒抹殺學求心得勿爭門戶若分門戶必起詬爭江藩作國朝漢學師承記焦循貽書諍之謂當改國朝經學師承記立名較為渾融江藩不從方東樹遂作漢學商兌以反攻漢學平心而論江氏不脫門戶之見未免小疵方氏純以私意肆其謾罵詆及黃震與顧炎武名為揚宋抑漢實則歸心禪學與其所著書林揚觶皆陽儒陰釋不可為訓
國朝經師能紹承漢學者有二事一曰傳家法如惠氏祖孫父子江戴段師弟無論矣惠棟弟子有餘蕭客江聲聲有孫沅弟子有顧廣圻江藩藩又受學余蕭客王鳴盛錢大昕王昶皆嘗執經於惠棟錢大昕有弟大昭從子塘坫東垣繹侗段玉裁有婿龔麗正外孫自珍金榜師江永王念孫師戴震傳子引之孔廣森亦師戴震具見漢學師承記他如陽湖莊氏公羊之學傳於劉逢祿龔自珍宋翔鳳陳壽祺今文尚書三家詩之學傳子喬樅皆淵源有自者一曰守顓門阮元云張惠言之虞氏易孔廣森之公羊春秋皆孤家專學也阮氏所舉二家之外如王鳴盛尚書後案專主鄭義孫星衍尚書今古文注疏兼明今古陳喬樅今文尚書經說攷專攷今文胡承珙毛詩後箋陳奐毛詩傳疏專宗毛詩迮鶴壽齊詩翼奉學發明齊詩陳喬樅三家詩遺說攷兼攷魯齊韓詩凌曙孔廣森劉逢祿皆宗公羊陳立義疏尤備柳興宗榖梁大義述許桂林榖梁釋例皆主榖梁鐘文烝補注尤備周官有沈彤祿田考王鳴盛軍賦說戴震考工記圖儀禮有胡匡衷釋官胡培翬正義論語有宋翔鳳說義劉寶楠正義孟子有焦循正義爾雅有邵晉涵正義郝懿行義疏皆卓然成家者家法顓門後漢已絕至國朝乃能尋墜緒而繼宗風傳家法則有本原守顓門則無淆雜名家指不勝屈今姑舉其犖犖大者
國朝經師有功於後學者有三事一曰輯佚書兩漢今文家說亡於魏晉古文家鄭之易馬鄭之書賈服之春秋亡於唐宋以後宋王應麟輯三家詩鄭氏易注雖蓃采未備古書之亡而復存者實為首庸至國朝而此學極盛惠棟教弟子親授體例分輯古書餘蕭客古經解鉤沈采唐以前遺說略備王謨漢魏遺書鈔章宗源玉函山房叢書輯漢魏六朝經說尤多孫星衍輯馬鄭尚書注李貽德述左傳賈服注陳壽祺喬樅父子攷今文尚書三家詩其餘間見諸家叢書抱闕守殘得窺崖略有功後學者此其一一曰精校勘校勘之學始於顏氏家訓匡謬正俗等書至宋有三劉宋祁之校史宋元說部間存校訂然未極精審說經亦非顓門國朝多以此名家戴震盧文召丁傑顧廣圻尤精此學阮元十三經校勘記為經學之淵海餘亦間見諸家叢書刊誤訂訛具析疑滯有功後學者又其一一曰通小學古人之語言文字與今之語言文字異漢儒去古未遠且多齊魯間人其說經有長言短言之分讀為讀若之例唐人已不甚講宋以後更不辨故其解經如冥行擲埴又如郢書燕說雖可治國而郢人之意不如是也小學兼聲音故訓宋吳棫明陳第講求古音猶多疏失顧炎武音學五書始返於古江戴段孔益加闡明是為音韻之學段玉裁說文解字注昌明許慎之書同時有嚴可均鈕樹玉桂馥後有王筠苗夔諸人益加闡明是為音韻兼文字之學經師多通訓詁假借亦即在音韻文字之中而經學訓詁以高郵王氏念孫引之父子為最精郝懿行次之是為訓詁之學有功於後學者又其一
國朝經學凡三變國初漢學方萌芽皆以宋學為根柢不分門戶各取所長是為漢宋兼采之學乾隆以後許鄭之學大明治宋學者已鮮說經皆主實證不空談義理是為專門漢學嘉道以後又由許鄭之學導源而上易宗虞氏以求孟義書宗伏生歐陽夏侯詩宗魯齊韓三家春秋宗公榖二傳漢十四博士今文說自魏晉淪亡千餘年至今日而復明實能述伏董之遺文尋武宣之絕軌是為西漢今文之學學愈進而愈古義愈推而愈高屢遷而返其初一變而至於道學者不特知漢宋之別且皆知今古文之分門徑大開榛蕪盡闢論經學於今日當覺其易而不患其難矣乃自新學出而薄視舊學遂有燒經之說聖人作經以教萬世固無可燒之理而學之簡明者有用繁雜者無用則不可以不辨漢書藝文志曰古者三年通一藝用日少而畜德多此簡明有用之學也又曰後世便辭巧說幼童守一藝白首而後能言此繁雜無用之學也今欲簡明有用當如漢志所云存大體玩經文而已如易主張惠言虞氏義參以焦循易章句通釋諸書書主伏傳史記輔以兩漢今文家說詩主魯齊韓三家遺說參以毛傳鄭箋春秋治公羊者主何注徐疏兼采陳立之書治左氏者主賈服遺說參以杜解三禮主鄭注孔賈疏先攷其名物制度之大而可行於今者細碎者姑置之後儒臆說極屏勿觀則專治一經固屬易事兼通各經亦非甚難能攷其源流而不迷於塗徑本漢人治經之法求漢人致用之方如禹貢治河洪範察變之類兩漢人才之盛必有複見於今日者何至疑聖經為無用以孔教為可廢哉
皇清經解續皇清經解二書於國朝諸家蓃輯大備惟卷帙繁富幾有累世莫殫之疑而其中卓然成家者實亦無幾一知半解可置不閱今之治經者欲求簡易惟有人治一經經主一家其餘各家皆可姑置其他各經更可從緩漢注古奧唐疏繁復初學先看注疏人必畏難當以近人經說先之如前所列諸書急宜研究或猶以為陳義太高無從入手則書先看孫星衍今古文注疏詩先看陳奐毛氏傳疏亦可但能略通大義確守古說即已不愧顓門之學此古之治經者所以重家法而貴顓門也國朝諸儒有承家法而守顓門者亦有無家法而非顓門者今主一家當取其有家法與顓門者主之國朝漢學師承記具列家法顓門甚詳其成書在乾嘉之間故後出者未著於錄嘉道後治今文說者師承記皆不載皇清經解亦未收其書書具見於續經解中故續經解更切要於前經解也學者誠能於經學源流正變研究一過即知今之經學無論今文古文專學通學國朝經師莫不著有成說津逮後人以視前人之茫無途徑者實為事半功倍蓋以了然於心目則擇從甚易不至費日力而增葛藤惟西漢今文近始發明猶有待於後人之推闡者有志之士其更加之意乎
四庫提要經部總敘曰自漢京以後垂二千年儒者沿波學凡六變其初專門授受遞稟師承非惟訓詁相傳莫敢同異即篇章字句亦恪守所聞其學篤實謹嚴及其弊也拘王弼王肅稍持異議流風所扇或信或疑越孔賈啖陸以及北宋孫復劉敞等各自論說不相統攝及其弊也雜洛閩繼起道學大昌擺落漢唐獨研義理凡經師舊說俱排斥以為不足信其學務別是非及共弊也悍原注如王柏吳澄攻駮經文動輒刪改之類學脈旁分攀援日眾驅除異己務定一尊自宋末以逮明初其學見異不遷及其弊也黨原注如論語集注誤引包咸夏瑚商璉之說張存中四書通證即闕此一條以諱其誤又如王柏刪三十二篇許謙疑之吳師道反以為非之類主持太過勢有所偏才辨聰明激而橫決自明正德嘉靖以後其學各抒心得及其弊也肆原注如王守仁之末派皆以狂禪解經之類空談臆斷考証必疏於是博雅之儒引古義以抵其隙國初諸家其學徵實不誣及其弊也瑣原注如一字音訓動辨數百言之類案二千年經學升降得失提要以數十言包括無遺又各以一字斷之所謂拘者兩漢之學也雜者魏晉至唐及宋初之學也悍者宋慶歷後至南宋之學也黨者宋末至元之學也肆者明末王學也瑣者國朝漢學也提要之作當惠戴講漢學專宗許鄭之時其繁稱博引間有如漢人三萬言說若稽古者若嘉道以後講求今文大義微言並不失之於瑣學者可以擇所從矣
黃書清王夫之
原極第一
夫觀初始於天地者豈不大哉洋洋乎金以銑之木以幹之土以敦之火烜風撓水裹以烝化之彼滋此孕以繁之脈脈門門泮渙搏翕以離合之故盛德行於無疆而不知其屆也然而清其族絕其畛建其位各歸其屏者則函輿之功所以為慮至防以切是故山禽趾疏澤禽趾冪乘禽力橫耕禽力樅水耕宜南霜耕宜北是非忍于其泮散而使析其大宗也亦勢之不能相救而絕其禍也是故聖人審物之皆然而自畛其類尸天下而為之君長區其靈冥湔其疑似乘其蠱壞峻其墉廓所以絕其禍而使之相救故曰聖人與天地合德者豈虛構哉夫人之於物陰陽均也食息均也而不能絕乎物華夏之於夷狄骸竅均也聚析均也而不能絕乎夷狄所以然者何也人不自畛以絕物則天維裂矣華夏不自畛以絕夷則地維裂矣天地制人以畛人不能自畛以絕其黨則人維裂矣是故三維者三極之大司也昔者周之衰也誓諧替刺雅興鎬京淪東都徙號祭存綱紐佚詛盟屢私數圻日兼故抱器服而思烹溉者日惻惻然移玉之為憂而聖人之所深長思者或不在此作春秋明王道內中夏外戎狄疑號者正其辜而終徠之外會者斥其賤而等擯之夫周之衰非有匈奴吐蕃契丹韃靼以為之外逼也陸渾吾離允姓僑如之族種不能配中國之一名都也燕之北鄙秦之西陲未嘗晨夕於奔命也葵邱束牲而小白求三脊之茅城濮館轂而重耳干隧道之請周之玉步將上逼之為兢兢而聖人終不以彼憂易此恤者則其故何也文武之興昕履牧率夕步天祚濫唐沿虞服夏裼商承建列侯各君分長山河塞厄際蠻戎夷貊者昔之天下也既規規然惴其旁午復鼎鼎然虞其上下諸侯或僻介荒小用寡捍強以小藩大勢詘於所守力僅於所爭固未嘗不糾迴蜿蜒於聖王之心夫廷萬國一君長挾尺捶而奔役四宇功施鈇鉞爛然開於共主而天下弗分其功名聖人豈異人情而不欲此哉然而山河以西師旦分牧函崟以東召奭代理五侯九伯州長連率經緯縫紩割制員幅者使之控大扶小連營載魄是故偏方遠服不受孤警連城通國若運攬臂則周之盛王所以維繫神皋擯拒夷類者意未有所弛而權不可得而衰夷厲而降牧長無命綱維潰破鋒矢尋於同仇牖戶薄於外禦是故孤竹蹙燕淮夷病杞鄋瞞義渠侮齊宋而窺河渭然而天子不能命伯
列侯之彊大者矯激奮起北斥南征故斬令支轢卑耳拓西戎刈潞氏者猶赫赫然震矜其功以張赤縣之幟彼其左旋右攜夸武辟疆者雖不足以與聖王權衡三維裘領八極之盛心而聖人猶將登進之為稍持其禍而異於澌滅也是以周之天子賜肵俎錫彤弓命隨會攽黻冕賀任好播金鼓而不見譏於春秋故曰其事則齊桓晉文其義則某竊取之矣蓋進之也夫奠三極長中區智周乎四皇心盡乎來許清露零柯而場圃入保片雲合岱而金堤戒濫吳呼好冠而晉視命圭杞用夷禮而胄絀神禹莫不逆警萌甲而先靖宮庭是故智小一身力舉天下保其類者為之長衛其群者為之邱故聖人先號萬姓而示之以獨貴保其所貴匡其終亂施于孫子須於後聖可禪可繼可革而不可使夷類間之然後植其弱掖其僵揚其潔傾其滓冠昏飲射以文之哭踊虞祔以哀之堂廉級次以序之刑殺征伐以整之清氣疏曜血脈強固物不干人沴不侵祥黃鐘以節之唱歎以瀏之故禮樂興神人和四靈集而朱草醴泉相踵而奔其靈也今夫玄駒之右君也長其穴壤而赤蚍飛蚹之窺其門者必部其族以噬殺之終遠其垤無相干雜則役眾蠢者必有以護之也若夫無百祀之憂鮮九垓之辨尊以其身於天下憤盈儔侶畛畔同氣猜割牽役弱靡中區乃霍霍然保尊貴偷豫尸功患至而無以敔物逼而無以固子孫之所不能私種類之所不能覆蓋王道泯絕而春秋之所大憖也
古儀第二
自昔炎裔德衰軒轅肇紀閔阽危鑄五兵誅銅額滌飛沙弭刃於涿鹿之野垂文鼓弦巡瑞定鼎來鷳夢弼建屏萬邦而神明之胄駢武以登天位者迄於劉漢五姓百十有七后豈不偉與是豈有私神器以貽曾玄之心哉而天貺不捨靈光來集者蓋建美意以垂家法傳流雲昆不喪初旨群氓蒸蒸必以得此而後足於憑依故屢濱播棄而卒不能舍去以外求宗主跡其所以燾冒天下者樹屏中區閒擯殊類而止若乃天命去留即彼舍此之際無庸置心要以衣冠舄帶之倫自相統役奠維措命長遠醜孽者實以為符得人而遂授之然而帝眷民懷絲遊膠液紛紛延延彌保雲系者則貿于相求而隱于相報也迄於孤秦家法淪墜膠膠然固天下於攬握顧盼驚猜恐彊有力者旦夕崛起效己而劫其藏故翼者翦之機者撞之腴者割之貳人主者不能藉尺土長亭邑者不能橐寸金欲以凝固鴻業長久一姓而僨敗旋趾由此言之詹詹鑿陋未嘗迴軫神區而援立靈族豈不左與漢承其敝古型秦軌白黑兼半而彊幹植條為數百年之計者亦自創異意冥合十九侯王封君兼城占籍鑄兵支粟不為禁戒故長沙可以支三粵之侵叛而燕旦受封制冊之中所以防遏獯鬻氏者三致意焉景武以還推恩少力酎金奪侯雖輈輔弱助而命大將遣單使得以意行消息權制士馬而且金虎銅竹雖握禁闥軍民部署尤隆刺守故元成運替安順爽凌然而樓蘭郅支絕亢懸首烏桓羌部躓駕伏尸雖莽僭西都丕奪許鼎而南陽益部連衍而接墜緒者猶此枌榆之苗裔也晉氏失計延非族以召禍亂中國隤隤非無自致而州牧分土長其君子其民措施不拔瑯琊以延向使泮散消弱守牧無資十六國之戎馬精悍非江東之所能敵也六代文嬴漫不足紀遺法餘力僅支江介者二百七十年使彼孱主孤邦日斤斤焉以孤寡陵遲倒柄藩牧為慮曾不足以建十年而石苻拓拔已褰裳而絕安流矣是故天下之勢有合者有分者有張者有翕者有縱而隨者彊彼而固此者故曰大制不割樂天下之成而成之選天下之利而利之今夫柔鷙擊輯縱橫驅合于農則實去要愿樸建脆弱驅合於兵則名存名存實去則自忘其弱而喪其畛方且割萬有專己私侈身臂矜總持不縱以權不強其輔則所以善役天下而救其禍者蕩然無所利賴此仁者之悲膺疾頞而俗儒之利以為名也唐無三代牧伯帥長之援無深仁大計建民固本清族類拒外侮之謀竊尸寓農之遺號強合兵農分制府兵徵發宿戎壹聽於京師此其法足以數世速亡而迄於天寶禍發始剋者豈府兵之敗軌特遲哉溯其僅存尋其利賴自西州沿北庭迄遼左置督護都督者不隨腹裏得專措置故一時大勳名將若李績薛仁貴王忠嗣郭元振之流進止刑賞不受中覆選士馬審機宜滂沛椎酤奴隸偏裨下至乾沒猶無所問極重不返而節度逆行干天歷以成五季者事勢瀾流洄漩激而反倒其歸也然且更迭閏位圖錄弈改石晉北傾恃怙蠢醜而并陽不拔胡馬北首數閱而仍歸中國內強之效亦可睹焉宋以藩臣暴興鼎昨意表所授不寐而驚趙普斗筲菲姿負乘鉉器貢謀苟且肘枕生猜於是假杯酒以固歡託孔云而媚下削節鎮領宿衛改易藩武建置文弱收總禁軍衰老填籍孤立於彊虜之側亭亭然無十世之謀樅佚文吏拘法牽執一傳而弱再傳而靡趙保吉之去來劉六符之恫喝玩在廷於偶線之中而莫之或省城下受盟金繪歲盆偷息視肉崇以將階推轂建牙遺風澌滅狄青以樞副之任稍自掀舉苟異一切而密席未溫嫌疑指斥是以英流屏足巨室寒心降及南渡猶祖前謀蘄循僅存於貨酒岳氏遽隕于風波撓棟觸藩莫斯為甚夫無為與者傷之致也交自疑者殊俗之聽乘也卒使中區趨靡形勢解散一折而入於女直再折而入於韃靼以三五漢唐之區宇盡辮髮負笠澌喪殘剮以潰無窮之防生民以來未有之禍秦開之而宋成之也是故秦私天下而力克舉宋私天下而力自詘禍速者絕其胄禍畏者喪其維非獨自喪也抑喪天地分建之極嗚呼豈不哀哉夫石守信高懷德之流非有韓彭倔強之質也分節旄擁鎮牙非有齊秦百二剖土君民之厚實也談笑尊豆兵符立釋非有田承嗣王武俊李納之跋扈而不可革也使宋能優全故將別建英賢顛倒奔奏星羅牙錯充實內地樹結邊隅一方潰茂聲援谷響雖逮陵遲取資百足亦何至延息海濱乞靈潮水皋亭納璽磵島沈淵終使奇渥吞舟乾坤霾塞濱百年而需遠復哉惟其塗蔽萬民偷錮大器瓦缶之量得盈為歡嬰兒護餌偃鼠貪河愚夫之惑智者哂焉易曰其亡其亡繫於苞桑苟有繫也足以固矣而必於苞桑焉秦宋之繫於苕枝而不知其根之拔也故曰前事之失後事之師其來茲之謂與
宰制第三
今欲取天下而宰制之有聖人反三維起在位度不十數傳復有口口口口之等夷狡焉思裂維而盜神器如口所為彼固狃以為故常無足難也而天下亦恬不知所怪天地之氣相干凌矣亦或贏槁不能為人救聖人堅攬定趾以救天地之禍非大反孤秦陋宋之為不得延固以天下為神器毋凝滯而盡私之故易曰聖人之大寶曰位何以守位曰人何以聚人曰財非與于貞觀之道者亦安足以窮其辭哉天地之產聰明材勇物力豐犀勢足資中區而給其衛聖人官府之公天下而私存因天下用而用天下故曰天無私覆地無私載王者無私以一人治天下此之謂也今欲宰制之莫若分兵民而專其治散列藩輔而制其用今之自縣以上三進而及市政使司凡以治民者自秦而下不能易也縣隸府府隸司司受命於天子足以呼響無關格之疢矣府治其屬既不能專其有事旁撓于同判推官而巡守兵備安坐其上以扼郡邑之呼吸則分司之建可革也山東府六而分司者十六山西府五而分司者十三陝西府八而分司者二十四四川府九而分司者十七或倍之或參倍之其佐倅遇府設焉或稍浮于府未有一道而兼制數府者也所以束濕纏繫於知府者可謂急矣而一郡數邑不得以制其短長之命旦夕不測其民視牧長如逸兔之於驚麚也況其為天子守疆圉取必而與城共命乎魏尚之於雲中李廣之於隴西以一郡捍匈奴之名王者事權重而戰守專也故革分司重府權盡治其郡設推官以贊其吏治立武監以簡其兵賦兵賦所講受成於府有所徵發府受臺計而遣之刑名錢囊驛置屯田水利奏最於兩司足矣夫撓郡權而臨其上者不過治府緒之餘而形隔勢礙推委以積其壞是龐睫儋耳無益於視聽而益損其官也自郡上之為民之治者受於司為兵之治者請仍巡撫使之任而去其京銜定其鎮地制其厄塞重其威令僉其勁銳閒其文武假其利資七者具修以置藩輔各戰其境互戰其邊行之百年以意消息中國可反漢唐之疆而絕孤秦陋宋之豐禍也中區之地四斁用文河山用武沙衍耐騎箐峒耐步江海耐舟麥食耐勇稻食耐智雜食耐勞廣土墳爭崟崎壁守鹵國給鹺澤國給積澇鄉給魚赭山給鑄林阜給荈邊徼互馬殷道課關其它連錫絲枲筋鰾皮革蒲條硝黃翎毛杉楠岡桐栟櫚漆林苧絮之所產者可相輸而各奏其利大司農不登之書非中監漁採則豪猾墨吏兼并閭右之所攘也一切取足其瘠疲不耐給者百之四五故曰利資可假勁銳可僉厄塞可制也請置河北山東為一使江北濟南為一使河南荊北為一使燕南河東為一使開陝秦隴為一使荊南江右為一使江南福浙為一使巴西瀘南為一使南贛嶺海為一使嶺西桂象為一使滇黔洱海為一使此十一區者用武地六用文地四兼錯犬牙率得險者或十六七或十三四因舒蜿隨原隰各固其圉取材其產搜其軍實以聽邊關之不時畿輔為一使左輔為一使右輔為一使大同為一使延綏為一使寧夏為一使河西為一使此七區者戰地十九內地十一大司農因漕委輸轉十五司之粟米以灌注之滑州襟帶黃河右腋太行左腋鉅野臨制河南之膺隔一要區也河北山東行臺治之其地起大名北有廣平順德南有彰德衛輝封邱延津陽武原武東得東昌濟南東傳於海得益都臨淄泰安博興壽光昌樂臨朐高苑又東得登萊極於海西得懷慶潞安澤沁扼太行窺冀晉傳於山洛陽據土中左京索右潼關三塗岳鄙神明之區也河南荊北行臺治之其地起河南東北得汝州開封許禹鄭之屬邑窮於滎澤東南得南汝南得襄鄖承德西南得興安平利石泉洵陽紫陽白河漢陰濱漢沔間湍溝承楚脊控關南東固汝水放於淮徐州憑黃流睨大江披帶長淮東枕琅琊咽鬲南北一要區也江北濟南行臺治之其地起徐州東南得鳳陽淮安南得廬州安慶黃州滁和盡於江東北得兗州安邱諸城蒙陰莒州沂水日照北阻大峴東傳于海西得歸德太康陳州商水西華項城沈邱窮于汝穎之交太原以故晉之墟左山右河北阻忻代士馬勁疾險障重沓一要區也燕南河東行臺治之別治晉陽別嫌藩司形勢無相互格其地起陽曲太原榆次太谷祁徐溝清源交城文水壽陽盂靜樂平定割鴈塞以為大同守西南得汾州平陽遼州西盡河南不盡太行以壯澤潞東出土門歷常山得真定彌互絡繹以承右輔之或贏咸陽居渭流之北與長安相望秦川八百關河沃衍之區也關陝秦隴行臺治之別治渭北別嫌藩司形勢無相互格其地起西安北盡北洛界梁山西南得鳳翔漢中寧羌之屬割興安畀河南為右腋西得鞏昌阻陰平鎖蜀漢北得平涼華亭鎮原祟信涇州靈臺安化合水寧州真寧狄道渭源慶洮平涼諸邊之劇邑割實邊藩為所保守有秦川供三邊之奔命又西得岷洮北阻蕭關西戒河湟以司茶馬之居僦又西不盡於生番武昌長江東下清漢南來雄挽中流搏蠻中引江外一要區也荊南江右行臺治之治故鄂城別嫌藩司形勢無相互格其地起武昌逾江得漢陽阻溳水南得岳州長沙衡陽安仁衡山酃縣耒陽常寧訖南條西南逾洞庭得荊州辰常泝于沅有黎平平溪清浪迄於偏鎮中括施撒永定永順保靖兼漢土西又南得邵陽新化分資水為南塞東得南昌瑞州九江袁臨饒廣南康包彭蠡有江右之衍區諸挾嶺為閩廣脊受無賴者割以為南贛守鎮江因京峴緣揚子西接漢岷北拒淮泗漕守山東俯拾建業一要區也江南福浙行臺治之其地起鎮江得蘇松常州廣德西上夾輔應天沿江得寧國池太東有徽州倚三天子鄣沿漸江東有全浙循海而南得福泉興化福寧渡江北直海門狼山鎖大江得揚州盡淮東罄折江海索腴賦休士馬輝戈船根抵南國以備倭盜而資山東之奔命合州三江所會魚復僰道褒駱武都嚴道夜郎之所奏而會一要區也巴西瀘南行台治之其地全有四川自威茂雜谷天全黎邛昌跨大渡度相嶺右繞東川烏撒烏蒙界水西盡轄土夷南渡烏江得平越東北上得清平興隆思南石仟思州銅仁窮五塞南盡於沅贛州咳頤梅關延紆嶺塞注瀉海嶠絡引大帽浰頭東鄉之條紀武備所嚮樓船步卒之衝一要區也南贛嶺海行臺治之其地起贛州南安西得郴桂臨藍嘉禾盡楚猺地北得吉安東北緣山有建昌撫州故盜區藪下杉關得延平邵武建寧南迤汀漳窮于海次海濱得惠潮廣州蔓引連陽與臨桂會而西盡于漓水之交梧州控肘楚嶠垂臂瓊海是漓潭牂牁漉江之下遊逆邀其所趣土漢噤喉之要區也嶺西桂象行臺治之其地起梧州東得肇慶窮于漓口東南得羅定高州雷廉南極交趾濱于海渡海得瓊西泝三江全有廣西北越秦城放湘源得永州武岡城步新寧靖州通西延古泥之徑尋左江西上得都勻犬牙楚黔界于播夷大理葉榆所派金滄所維北捍土蕃南覆撾甸六詔上游之雄徼一要區也滇黔洱海行臺治之其地全有雲南並夷部東逕縣度出箐道得貴州西境東有貴陽訖乎新添北緣陸廣赤水烏撒而界于瀘南沿平伐鎮寧頂營募役鑿初道以通乎泗城而西南窮于交趾於是登其甲乘制其刑典宅其賞罰司其汰補寬其蹤指要其連系盜賊踞山谷汎洋汛者府自部討之聞于臺盜名城躪旁邑暨小夷之竊發臺部討之聞于司馬邊徼奔命巨寇彌延羽書馳于司馬下徼臺使因其形勢奔走疾呼以應其鄰左勞逸腴瘠摶隘勁脆以視其往來滑臺涉鉅鹿通天津以紆左輔徐州沿淮泗下盱眙以固江南東放瑯琊以應登萊之不逮河南搜練腹裏開花園黨子西南綴上庸甌脫紆秦蜀制山南北守黃河犄角畿南而撫其怠太原居西補河曲急則東紆右輔或出鴈塞以應大同關陝阻關自保聲勢山河視其旁午連川河以軫綏寧河曲之恤江湖贛嶺巴蜀滇黔既隨以蠻夷海汛分其所守就近參援而調置往來泝大海沿淮海以紆山東入武關繞松洮以紆關外或馳孔道下冥阨騁大梁絕黃河以衛京畿因裹粻兵取給于十五使司登大司農而受裁於廟議者皆以流蕩營魄而振戴根本也臺之所治或千餘里或二三千里際荒陲容受不軌卒相搖動禁制不時河北則東登萊濱海線通海蓋西澤潞太行伏戎河南則襄陽受沔下游制鄖西受夔庸逋逃江北則安慶以名城阻江楚江南則溫州總海以須島夷蕪湖對濡須直江北之衝荊南則沅州領苗夷殷黔道關陝則階文制生番匡川北之不虞巴西則馬湖逼瀘水亢膆南中威州孤懸鳥術垂制江外南贛則潮州承閩而分海汛嶺西則雷州障交夷縣窮髮慶遠扈田泗西繫那丹以通都泥滇黔則貴陽總線道飛系荒遠楚雄殷六詔之中右哀牢左特磨直下車里老撾以距南醜凡各分司以鎮之而受其生死動靜之數於臺武監之治請視兵賦之多寡弱郡并之勁郡專之或贏置之以登成於知府而受其生死動靜之數于台故指臂相須而批導形便也諸行邊領重鎮者地儉於腹裏而芻粟士馬節制旌旄秩等部從不亞於中區或覆增之系其任或卿尹出牧或他台使以崇望右陟或大將超裨校威信足恃賴以大將軍行使系其人昌平屏擁翠微衡蓋輦下左古北右居庸畿輔行臺治之起喜峰出定州西至延慶為其守北抵灤西清兀良哈之塞永平東北極徼環海循山外邀三坌白狼之險東醜之所出入也左輔行臺治之接喜峰畫灤水東盡關門沿海下天津為其守東北出三衛金源故地窮興中大定東搗開鐵靖其庭穴宣府有偏嶺飛狐之勝繁饒悍鷙直開平之吭右輔行臺治之起懷來阻桑乾西抵廣昌為其守北出興和擴亭障斥地沙漠大同平衍廣野內護句注散戰之區也大同行臺治之內連廣昌北出天城陽和繞黑河而西盡東勝遵濁河下偏關抵灑曲保德畫大河為其守渡黑水擊雲內奏集寧斥豐州之塞葭州外控榆林左拊西河保甘泉之外障延綏行台治之東起黃甫際河而西西抵花馬池之右懷抱環慶為其守直北清河南修受降之遺地寧夏左省嵬右賀蘭赫連兀卒之自雄其都也靈武之所由收關洛也寧夏行臺治之修楊制使之遺塞東起花馬池東盡蘭州為其守北踰賀蘭馳燕支之下甘州綿綴新秦壤地數千里孤峙以制西夷之生命河西行臺治之東起莊浪西極嘉峪南繞西寧歸德渡磧石抵河州為其守出酒泉修瓜沙之塞橫互自保以維西陲餘力蓄士馬奔他邊之棘相附郡邑守隧所統往來所奏則分隸其臺畿輔得保安延慶順天效上供之餘左輔得永平河間天津右輔得保定萬全大同得大同忻代岢嵐保德之屬延綏得延安環縣寧夏得六衛中衛靖虜固原靜寧莊浪隆德蘭州金縣河西得甘涼肅莊浪西寧鎮番永昌河州以資其芻收工匠孳養鼓鑄之用丁男挽運城堡築浚之役徵調游弈視中區為費司農寬賦役以休息之疲者不賦於大官藩司登計其人移臺用者十可三四給也不足仰於腹裏行漕開中不盡於京師便歸其塞膠萊漕關東汴渠屯氏沽潞漕畿分漕萬全桑乾漕大同淇沁漕太行浮於河河漕延綏浮渭抵陝濟寧夏河西不足漕者牛車橐驢之所任也渠河流潤苦壤修屯積粟大農濟其畚臿稍給牛具金鐵之資焉凡軍伍之僉中區之厚土烈風山箐水國之任為兵者可數也邊徼先其土著閱其子弟蕃其牧養不足請命踰臺以調益之中區各僉其治毋踰十八而傳六十而老廢疾而給及身而放不傳子弟予弟以總角從軍驗其嫻熟精僄者傳之榆關而西極乎大同其民小悍延綏靈朔環慶之區其民大悍莊浪度河甘涼洮岷之間其民小悍皆家丁子弟之聞於天下者也澤潞太行河北山東之弓馬登萊海舟死走鹽利南陽毛葫盧之桑弓毒矢鄖陽維五方依老山沿漢而上南通庸蜀流民之苗孽廬鳳習江北輕生樂禍舒皖六安茶山射獵之徒勁弩藥鏃洞中沸糜木陵黃土新市之脊共爭之區依砦步鬥者以寡擊眾太原汾遼易定之間趙代也民小悍京口僄銳沿江海者漸為下義烏之步卒青溪之亡命其族故存徽之行賈便習劍擊宣涇喜弩獵在江表為強福廣瀕海習舟依山習步猿接猱跳飛瓦攫檣贛撫汀建依山者嗜利喜死撫建為下辰沅而西起永定筸子放乎雲貴宋蔡犵玀西南之尤悍者也蜀沿江有巴渝之遺汶黎松潘相嶺沖天之徼東繞馬瀘訖黔酉土司各以標鎗利弩火器革氂之資耐勞奔險樂死好鬥南太狼家盡泗城而西不下數十萬顧保其區不戰散地其他一邑一鄉頗有勁悍者守監隨多寡占募不以額僉如府兵彍騎禁廂衛所之制老死子孫而誅及疲劣則上下數百年中區之材用可因時消息而登之用也夫捐父老犯零露賤伏尸閒熛火爭死於百一者涖以潔清嚼白之率長使啖糲茹蔌窮年永歲無釃酒割鮮蒲塞馳射之歡攜修眉聽囀歌靡濫柔暖妖孌弦索之戲則蛇慵麖散而不可止故牛酒時作金錢飛瀝所以賈桀驁之死心也而況旗幟帷幛號矢刀矛火器馬疋鞍韉之精銑率不再歲而敝壞與夫聞諜偵探遊賓說客死士之往來國家不能括資於經費之中則假臺使以權寬其繕具倘如昔者守司農聽攽率不得請請下得報報不得速事機先失守文吏隨持其後此以約束庸愚而坐自弱其勢矣今夫中區之產八穀不與賦於大農其滂溢橫射走天下全利者鹺政為上淮安通泰隸兩淮者北食陳汝南食長沙利參天下之一長蘆領北海食畿下山東領膠東濱樂並食徐邳解池三場食兩河屆澤沁陝西領靈州池障西和井食隴右河西山丹紅鹽居延白鹽稍食其地浙江領許村仁和嘉興松江寧紹溫台食吳會福建自食廣東食嶺東南海北兼食廣西北食衡寶雲南黑白井自食四川領成都富順淯川榮昌大昌開縣鹽亭諸井食其地或因其產或因其食隸之臺治商引料價批雜稅割太倉之半分畀臺使開中者聽其自募牢盆稍食稍取給焉川湖六霍茶荈之所出也鉛鐵銅錫爐甘苧竹有所產吳松原蠶濱江蘆荻魚利山後石煤邊番互市福廣番舶滸墅臨清九江蕪湖梅嶺錢塘以放關市船碁布絲縈者間飽漁侵使台使諸得自領會出其餘以佐他鎮之歉迫臺無上計部無授程悉俟九載以奏其出納而納其奇羨于是因贏餘飭六師精器備廣城堡溢賞格走死智勇於邊徼殺戮之地為天子使是故中國財足自億也兵足自強也智足自名也不以一人疑天下不以天下私一人休養厲精土佻粟積取威萬方濯秦愚刷宋恥此以保延千祀博衣弁帶仁育義植之士氓足以固其族而無憂矣
慎選第四
萬族蒸蒸各保其命各正其性所以為之者豈非天哉飲食而有血氣陰陽而有生死天之同人于物也出塵舒光漂輕存重變不變以為信智敢不敢以為仁勇拔萬類而授之人拔人族而授之聖賢之族天之異人于物異聖賢於人也同者為賤異者為貴以有尤貴滋性而統君之無同則害命無異則淪性故聖王齊物以為養從天之同也利物以為教寵天之異也從者差養寵者辨教澄汰滓魄濯洗清明分萬命理萬性揀其粹白以珍之萬族之上所以助天而保合太和者始于大公而終于至正也虞書曰日宣三德夙夜浚明有家日嚴只敬六德亮采有邦等而上之知九德之有天下明矣家邦以給之三六以別之德以畫之使乂咸事來章一人天下之大萬民之眾審其所撰忖其所葳由臣之不虛貴也知主之不虛王也如此則踞天位而長萬邦者彼何人哉德未至不敢干德已至不敢越井井然猶牆堞階圮之累上故奇傑意消聰明思返卒以奠大寶而徠尊親矣故同異貴賤差辨此六數者聖王所以正天下之性效陰陽之位也而一以胥天下之和平尚其所尊而鼓鐘以樂之則和矣量其不能而桑畝以安之則平矣故怨讟不起而姦宄息也三代以降漢之選舉以郡邑州將曹魏六代以大小中正始於揚汰終于浮濫褻薄天寵流觴媮競者往往弊自上開而當其嚴整猶有差別之足紀焉隋承陳梁之末造宮體先吹文爭實長其曼聲曳趾挑綺拾英之流習濫于崇朝科目之興尋遠古則然世會所爭不能逆流而泝之上矣因緣其軌欲以稍靜天下者固當心載大公較隆天秩則異非所異而寵殊所寵猶可以徐俟和平來附人心而明貴賤之級流及於宋竊竊然唯恐天下之異心也師武曌之智開籠絡之術廣進士明經學究之科下逮七科乙等之目推郊祀任子異姓甥壻門客之恩搖蕩誘餌天下於堂陛嫌微之際而當時桀黠者亦微測上旨倒持來去以邀榮朊不得則李巨川張元吳昊之流憤起而播其亂其君臣之間猶發篋行儈之相為禁持故和平去心而粹白失性胥中區而淪虐老獸心之俗者非無所自開其源也近世之思政者踵而用之增文學益解額倍制科升乙榜推恩鄉貢職名不足綴冗員速資格以濟之而天下之怨亦由是而興夫天下恩之不勝恩也怨之不勝怨也恩之所止怨之所流故曰和大怨者必有餘怨而竊天地之恩以鬻販人民而膠飴其心施天下以私而責其公報猶假敵戈鋋望其稽伏其不傷脰陷胸於彼者蓋亦鮮矣詩曰尸鳩在桑其子七兮淑人君子均平專一而風流雛鷧無私之謂也故孔子射於矍相之圃退者十九早知不能而使退故法嚴而怨不起今廣其科目於此人倖得焉而得者百一則怨一矣捷其資格於此人倖遠焉而速者十一則怨二矣兩者皆以恩天下也而貿其怨故士自授經成讀昧偏傍盲語助老死童子者皆有怨心其極則躡六卿登黃閣皓髮返林賜鏹馳驛祖帳暉煌傳于亭而閒語乘興猶戟髯把攬呃塞而不得語彼親天子之側者乖沴橫塞奴虜駔販如此其他上偪下流畜狡伺而幸翻覆侵尋沈淖尤不知其所屆是何也始誘之以甚易而後繼之以極難也弓之解也膠液筋緩則熯而張之承今之敝建小康之術莫若先其甚難而後稍授以易先其所難則知不能者退矣猶矍相之射也廢然而無妒姢之心矣是故以賢者廁不肖不肖者忮以不肖者廁賢賢者慚慚發于賢者故拾橡織絇憤棄君父之憂忮發于不肯潰決姦宄鬱不可折之勢以仇君父長亂階不瀕之亡而不止坤之履霜不肖之忮也括囊賢人之慚也賢人隱弒逆作相乘之理漸不知保豈一朝一夕之故哉是故順異同立差辨以小人養君子天之制也觀其所養故養而不窮今一邑之小補生徒者養於民成歲貢者養於民偕鄉計者養於民登進士者養於民授職官者養於民五累而上養之益豐五降而下養之益繁而又無以觀其所養博泛叢闒登進苟且其一切所為卒無以異於闤闠拚除卒伍之行籍起上流尸避徭役公私謁請流連嬉燕以操細民之生命其不一旦得當裂冠冕而洩其不堪者寡矣裁生徒節貢舉省進士謹資格持之以難擇之以慎天下乃曉然知上所尊尚之旨其不容苟且如此而抑歡然奉養於長吏孝秀而永謝其望心況累是而上享玉食蹈天位者不愈震耀肌魄以推戴莫京哉故差其所養別其所教執相成而功相倚也王者規天道長萬族順其所從珍其所寵則性命正矣累上以為益尊則天位凝矣忘恩以遠怨則和平臻矣節養以息民返不率以歸農則民志定矣革陋宋鬻販之私則大公行矣百年之內乘千歲之弊仍科目而減其額核資格而難其選則始基立矣然後抑浮藻登德行立庠序講正學厲廉恥易科目升孝秀俟之必世之後而天氣清人維固禽心息口行泯沄沄陶陶太和旋復詩曰文王在上於昭於天言其贊助清明而扶光霄極葉天道也
任官第五
董子曰仁者人也義者我也以仁愛人以義制我以仁愛人不授以制而盡其私以義制我不私所愛而厚其疑惡有為天下王者自愛而制人可以宰九州建千祀者乎且誠非所以自愛天有四時五行四方各位其位時其時不疑冬之淒苦而間以燠不疑夏之歊暑而間以寒不疑西北之有崑崙崇墮崟崔隔己而陵夷之不疑東南之有尾閭淫浸沈沒汎己而堙燥之四時五行四方各行其職胥以歸功蓋相報也詩云投我以木桃報之以瓊瑤言齊桓推亡固存以誠信禮衛毀於兩河脰吻之間而不相疑故取似實果而贈美瓊瑤也王者拜貺天醮宅履中區感河流光承劍啟珓以貽後世得之丁寧付之鄭重固其所也然三五之代以歷迭興或及身而授或數十世而授卒不越神明之胤惡有如趙宋之削其援弱其族以口之口口者乎彼耶律完顏奇渥溫之初始亦嘗分尺土籍一民伏莽齧堤以為窺竊之資也哉若晉宋梁唐之末造僭逼孤寡權壅上流彼畀受苟簡日習而次垂之此又無庸致怪也流風沿遞疑積相仍乃至論道之職喉舌之司六官之長旬宣之使下及郡邑城不足百雉戶不滿三千者盈天下而無非疑地以為不可疑也是戈矛填心而黚皰割腕也以為可疑也是授蹻跖以籥鍵而稍滯其戶牡也以為疑在此而制以彼也是忌狸竊雛而間之以狐也舜之命官也禹陟司空宅百揆棄為后稷契作司徒皋陶作士伯作秩宗夔典樂教胄子龍作納言各專其采雖稽讓從容後心載俞而旁任必咈其汝諧以往者共工百度之藪虞理名山大澤之長也故勞謝專尸以體其愛道孤獨贊以去其制則仁義立而天工亮矣天地之氣刑德相召禍喜相感甘草兆熟苦草兆飢醴泉甘露不流桀池夾珥陰風不淒堯宇誠由誠往疑用疑來是故五臣十亂酂留馮鄧之侶布心灑血而不恤彼有以召之也李廣之射石非虎也而飲金沒羽誠以拔之則小人革面疑以任之則君子寒心是故豫生飲藥於趙都百里行哭於秦族越石授命於並陽袁劉糜姓於臺下楊業介馬以喪元餘闕憑城而濺血此數子者事二姓棄舊君比匪類仕偽邦非有皦日白水之疇昔也而一旦甘死趨禍大貿其夙夜之狂心者豈非任服躬而難委誠推心以必酬者乎故專任者不期報而報臻疑投者不期欺而欺應矣今命官之制在外者一縣之令丞簿不聽命焉
一郡之守同知判推不聽命焉一司之使分以左右二參副僉不聽命焉文移印信封掌押發登於公座唯恐長官之或偷也而鉗束之如胥吏行未百年法已圮壞猶使藉口公座脫獨戶之咎疑制之患已大可睹又復分其屯田水利錢法驛傳鹽政分為數道以制司道立分司督察巡守兵糧之務以制郡巡按之使絡繹馳道循環迭任無隙日月以盡制之所以制外者無遺力矣在內者取都督一府而五之間以同僉六部卿貳或七八員都堂大理通政太僕以放雖有長貳之別而事權散出不受裁制黃扉論道之席至永刊極刑以廢其官其文移印信封掌押法公同朝參者猶外也複使給諫御史巡視刷卷以制之卒有爰立大僚邊關盜賊建置河漕三禮疑似之事所部不得決又設會議抄參私揭以制之所以制內者無遺力矣以一人敵天下之力以一代敵數百年之力力窮法匱私蠹蝕爛乃使相秀而謝之非己之專也則是開以滑避之徑而絕其功名之塗也豈不拂與夫一職而分官以領之連銜以轄之所以疑制不肖也人材之數曰賢曰不肖口中人賢制不肖則不肖懼不肖制賢則賢者憂中人制不肖則惡不弭中人制賢則善不長賢制中人則疲於效命不肖制中人則靡於朋淫賢制賢則意見差不肖制不肖則聲氣葉不肖懼則裂而傷賢賢者憂則引而避不肖惡不弭則忌憚益忘善不長則登進無助疲於效命則事會圮靡於朋淫則媚術張意見差則乖左折衷聲氣葉則膠固兩利然則疑制者唯兩不肖而後諧也亦將大違其疑制之始心矣天原道君原天相原君百官原相大哉滂沛萬登而綱紐尺握乃以禁制朕兆膏泛群族也今以天下之大選賢簡德之繁且久不能得一二心膂之臣任以論思乃靳然果廢其官夫唯開業於風雨英敏神靈者括萬幾統一心無所凝滯過此以往奏報日冗陳案日仍晏安日藉聲色玩好禽馬柔曼淫音幻技日進於深宮外勞內蠱其不折而入於中奄者無幾也故胡惟庸汪廣洋之禍消於綸扉移於涓寺而萬安焦芳黃立極丁紹軾之徒承頦頤奉密教於北門者且波溶瓦散而不可救元氣痿大務閣民愁閭左士歎十畝粻空於野金蝕於藏彼揖此讓晉口口而口之大口可不痛與則仁義不立而疑制深也傳曰賤妨貴新間舊小加大逆也故王者制名天下奉名百官赴名倒其所制昧其所奉貿其所赴則將賤爵祿而重事權爵祿者天之秩也事權者上之意也菲天秩則士薄功名尊上意則人喪廉恥是以王者慎名名正則任重任重則責隆責隆則政理矣今夫學士之秩五品也使立於九卿之上賤妨貴小加大背盭凌遲者莫甚於此則將使天下蝸瞀蠅營以趨事權而天秩之自然蕩然不可複稽
夫虛一品之置者靳其愛以制物也愛以我私而制盡人族與仁義背馳而求治天下亦難矣給事御史之秩胥七品也給事以巡視遣御史以巡按遣則操六卿兩司大臣之臧否以亂其掌故彼之願職任累歲時登進崇階代天工作民牧其前效已可睹也早知不能廢之而已乃升新進誇小臣翻戾趾肘使黃髮卿尹呵斥所輟者屏息躡踵禠繡隅坐以承其咳笑不亦左與故主貴其名莫不貴之也賤其名莫不賤之也制名以任賢能疑名以尊意旨浮薄長進權藉推委效著於偶然而垂為法制故人紀賤而天維缺非建國不拔之典矣唯除疑制者不然尊其尊卑其卑位其位事其事難其選舉易其防閑公其心去其危盡中區之智力治軒轅之天下族類強植仁勇竟命雖歷百世而弱喪之禍消也
大正第六
昔者三五之王也推五德承終始其原本灑祓嬗革之際如平旦之受夜虞淵之受晝也後世五德失墜治無主尚以意為輕重至於湔惡俗拯民瘵創業中興莫不有徬佛之意焉粵自成湯革夏配天伊尹仲虺以弼之一德馨聞廷野革面不數十世而故家大族盤枕膏腴湛溺財賄者以亂阿衡之治故盤庚之誥曰無總於貨寶生生自庸由是言之凌遲乾沒紹治而啟亂者明主所深患也傳曰國家之敗由官邪也官之失德寵賂彰也可不戒與天以五行養萬民食於陰飲於陽衣被榮毳侑佐鹽醴水滋土敦木實火調若此者民承養於天無須於王者之制而流盪生死縈紆往來通愚彊之力致文弱之養金之為用王者所加於天以損民而益之上也故水之德潤木之德成土之德安火之德化金之德賊是以聖人尤難之行於不得巳而用其利戒於禍之必剋而制其賊愚彊者寶之以勸其功文弱者賤之以殺其濫沃以所寶則小人和平教以所賤則君子彊固此為節宣五行而勝其害氣也其有不率教者於是訶斥以辱之裔夷以逖之纆棘以錮之刑殺以威之夫王者之於萬姓視猶一父之子也其聰明文辨便數彊固者亦克家當戶之子也則豈不慘怛割裂涕洟於刑戮之加哉而其受五行之賊犯王者之賤越輻欺軌沈沒淫濫螟螣細民愁痛孤寡者則尤恝然其忍之詩曰去其螟螣及其蟊賊無害我田穉田祖有神秉畀炎火言遠害也今夫農夫濘耕紅女寒織漁凌曾波獵犯鷙獸行旅履霜酸悲鄉土淘金採珠羅翠羽探珊象生死出入童年皓髮以獲贏餘者豈不顧父母拊妻子慰終天之思邀須臾之樂哉而刷玄鬢長指爪宴安諧笑於其上者密布畢網巧為射弋甚或鞭楚斬殺以繼其後乃使縣罄在堂肌膚剟削含聲隕涕鬱悶宛轉於老母弱子之側此亦可寒心而栗體矣而以是鼓聲名市奏最漁獵大官貤封門蔭層累封垤以至於無窮則金死一家而害氣亦迸集焉夫故家名族公卿勛舊之子孫其運數與國家為長短而賊害怨咨之氣偏結凝滯則和平消實傾否折足亦甚非靈長之利也即或狼藉著見挂吏議左降褫錮者猶銜舟絡馬飛運以返鄉里有司賓之鄉社祝之閭里畏之廣頃畝益陂池敞榭邃房鼓鐘妖舞舂容魚雅以終其天年錮石槨簪翁仲梵唄雲潮以榮施於重泉之下而游佻公子發其贏餘買越娃擁小史食游客長夜酣飲驟馬輕紈六博投瓊而散猶未盡亦惡知向之朘削零丁者已滅族靳胤於塞阡荒壑之旁也豈不痛與趙宋之有天下也解散法禁以惑媚彊智而苟固其位者可謂泰矣然京朝長吏以贓賕敗者其刑大辟歲論決若而人無所赦法合世重惠逮孤寡以振起五代之殘劉者有足重焉降及太宗減大辟流沙門島而濫觴起矣真宗以還復減流島之科刺配腹裏軍州天書降赦而後此法愈減貪墨跋扈運鬐尺水者恣無所恤而蔡京王黼韓侘胄賈似道之流鳴上風以登飛鳥之音矣韃靼九十年間其狼戾睢囆者不僅在阿合馬桑哥之尤著太祖起田間尤慘其所為故刑法嚴厲夷風以革數傳而後僅以大計褫削當炎火迎貓之刑無惑其裂廉隅而莫懲也律法監臨主守盜公物盈貫以上積至死罪而敕使守臣郡邑之長獵部民極鉅萬不以投辟繹成湯之責尋仲蔑之言亦已悖矣詩云君子如怒亂庶遄沮承貪亂之餘不以刑辟整絕之未有能齊壹天步柔輯惸獨者也天地之奧區田蠶所宜流肥瀦聚江海陸會所湊河北之滑濬山東之青濟晉之平陽秦之涇陽三原河南大梁陳睢太康東傳於穎江北淮揚通泰江南三吳濱海之區歙休良賈移于衣冠福廣番舶之居僦蜀都鹽錦建昌番布麗江氂密企碧所自氈金碧所自產邕管容貴稻畜滯積其他千戶之邑極於瘠薄亦莫不有素封巨族冠其鄉焉此蓋以流金粟通貧弱之有無田夫畦叟鹽鮭布褐伏臘酒漿所自給也卒有旱澇長史請蠲賑卒不得報稍需日月道殣相望而懷百錢挾空券要豪右之門則晨戶叩而夕炊舉矣故大賈富民者國之司命也今吏極亡賴然朘刻單貧卒無厚實抑棄而不屑乃藉鋤豪右文致貪婪則顯名厚實之都矣以故粟貨凝滯根柢淺薄騰湧焦澀貧弱孤寡佣作稱貸之塗窒而流死道左相望也漢法積粟多者得拜爵免罪比文學孝秀今縱鷹鷙攫獵之曾不得比於偷惰苟且之游民欲國無貧困以折入於口口勢不得已故懲墨吏紓富民而後國可得而息也易曰觀盥而不薦有孚顒若陰長於下連類遂志刑害陰私貪吝汙鄙偪天位而無忌故聖人神道以示觀退省其躬行下言之教成加民之治故曰下觀而化慎所示也明興家法忠質宮庭潔清無別館離宮之崇飾龍舟步輦馳道旁午之游觀無置騎飛舸千里割鮮銅狄花石之供無算車料產均輸酒酢香藥子母責息之利謀觀道盡矣而貪沿下游極重不復者法教不施而風俗苟簡也州縣之制以差選人者唐宋分畿赤次雄望緊上中下凡九等以分別資格升降除擢而止今吏部之注府州縣分系以瘠饒淳頑進士乙科鄉貢任子視以除授則將部臺藩臬分司歲時生辰薦獎之苞苴視以厚薄欽使往來供億勞賄車船之悉索視以苛簡而長吏之乾沒其民者亦將視以裒益胥上下之耳目交注於淳饒而其憊可知也抑縣垂格範為割蜜分羹不刊之則固授之以亡廉銷恥之術逕矣古者未命之士食如其力等而上之亞於國君位次升祿次腆車乘家老次備贈答宴祭次隆故延州投縞子產獻紵足於己而無籍於物也今萬戶之邑十萬之都皆古諸侯之治也稍給祿養不逮家臣居禁掖登小卿者劣盒十口賓客服佩之不給郎官宂散稱子息仰給責家指擬差遣外除以售所貸而子弟橫鄉里尸獄訟以僅完田廬徒廣其科目易其升擢博置員額以誘其仕心祿入已菲米鈔又折減其什五率天下養百官而不足縱百官食天下而有餘此何異饑鷹以攫雉兔乎請罷勸貪之的革饒瘠之目除授之別以輕重邊腹差等其資色而祿石傔從薪馬紵絲公私宴答之給授以本色而豐溢之不率則刑辟擬其後而無仁恕之歉也比國家之加惠縉紳者下逮休廢尤為淪洽起廢員晉勳階有大慶則播為恩例其非制科不登五品者賓於鄉欽酒禮而髦荒畜厚之家跡絕金閨猶走謁要津窺倖慶典清白縣車者復恬靜白遺恩外抑褫奪靡戍狼藉簄脫之寒灰晉與飲禮終日百拜清酒九酳習為優戲榮施愚目而自好者莫不非笑之今為之定制諸非居任以廉最者雖邊功建言不得與起廢晉階之科其尤沈沒之倫遇鄉飲酒齒之下座以折辱之而告老閒住者買聲色教歌舞廣亭榭不以儉率子弟所司歲具上聞追還封誥齒於僇民帛鎖終於在笥桑榆鑒於口口斯不肖銷心而賢廉得意亦移風振俗之一道也學校者國之教也士之所步趨而進退也比者邑置郡設鳴琴釋菜虛器歲修官掌故者垂老氣盡漁獵生徒學使獎行絀劣率一二人視掌故郡邑之喜怒士之誦習帖括者固巳羔雁視之寓目橫經則朵頤溫飽廉恥風衰君師道喪未有如斯之酷烈也今即旦暮不能廢隋宋之格而稍滌正之尤當以行相參定其殿最如較文之等州縣之長超乙科廉靜文弱才下任劇者改邑教授郎舍守令起制科者改郡教授晉其秩如先所任紀其教成以為禮曹太常國子學使之選或鄉老休致者郡邑得聘領之為之授兼經講正學考內行辨同異究性命舉於鄉者不通四民之旨及因緣長吏與聞獄訟者學使猶得按而黜之以需數十年之後廉恥厲行檢修學術正然後革詞章慎鄉物較隋宋媲庠序雖有泛駕之士亦戒足沈溺而正衿棱觚矣故王者養賢以養民口口以配天繼於其亂先以刑禁繼於其治終以德化相因小民之疾苦則焦頳焚灼妖怨亟起而欲望建淳和以迓祥吉者是孳息螟蝝而冀登嘉穀也
離合第七
中區之間軒轅所冶大禹之所經維起句注之西迤石梯畫黃河東逾白登阻桑乾復山疊嶂界以野狐居庸二翮之險極東盡渝關憑海陽其外亂岫荒原豐草大泊曾冰酷寒毛革酪乳之鄉殊形詭嗜以訖北維之丘西自黃甫川阻奢延之水度鹽池跨南河有賀蘭燕支車箱雪山之險以西極乎青海黑水逆流而南放乎湟洮其外平沙朔野橫吹萬里間以西戎積石而南西傾三危島櫳太白岷嶓嚴道越巂峨崍經脊地岫峻削崩奔其內羌沔大江若沫支流傾潤乎中國其外縣絙流沙赤土頭痛積雪夏飛之野戒以碧目黧面翦髮環耳之俗滇詔之西金沙潞江麓川之水羊腸盤曲南結以護嶍岷之塞放特磨界交趾幾絡乎廣右其南則邕部百粵鐵圍鬼門狼夷高髻藤笠之族東被而盡乎海濱渝關以南巨浸浮絕潏沸渟泊南歷沭榆之罘琅琊海門三江舟山鴈蕩霍童紫帽甲子之門羅浮七星以柱南維過崖碙而西接合浦而界以日南其他東遼水北開平西瓜沙南哀牢緬甸交趾北戶之鄉蓋中區之餘氣也崇巒沓嶂以垣結之沙衍茅葦以紛披之絕壁渴澗以溝畫之瀚海尾閭以凝蕩之其中帶束脈繞搏聚約固寒暑相劑言語相譯形象相若百穀相養六畜相字貨貝相灌百川流惡群山蔭夕以翕成乎中區之合自然之合也天地之氣輔其自然而循其不得已輔其自然故合循其不得已故離是故知天地之晝夜者可與語離合之故矣行其不得已知其有離不得已者抑自然之所出也而後統以三條分以兩戒郭景純僧一行朱元晦之說由此其選焉中區之形首建乎西北而窮乎東南支山自主支水自戒文武自俗阨塞自理大河中畫北燥南潤火故潤之水故燥之天地所以節陰陽也而遂有不相需之時以成南北河北則桑乾以南恆山之支歷井陘少山黑嶺伏牛羊頭峙以太行王屋窮于中條委于河而太行之東淇洹漳湡湊山東者成為一區河右則割黃流浥秦川南窮于褒斜者或稍輿山西合而離乎河山以東河南則出潼殽嵩少熊耳桐柏之山東延成皋南間平靖黃土木陵岐嶺結為潛霍之岳以漸乎江是大江之所守也江南則岷峨南垂放瀘水以北逕牂牁出夫夷東被衡山以盡乎彭蠡而上庸之北障以武當沿沔而西北極武關縈紆漢中限以大散南赴荊門歸峽窮於沅酉江東浙嶺漸江分以太湖閩有武林仙霞杉關之隘粵有五嶺瀧水秦城潭中之塞若此者旁條畦列亦乘天地之間氣率以為離也間氣際離純氣際合合氣恆晝離氣恆夜無平不陂無往不復否泰之所都也雖然亦存其人焉昔者軒轅之帝也上承羲炎下被有周敦親賢祚神明建萬國樹侯王君其國子其民脩其徼圉差共政教順其竟絿乘其合稍其離早為之所而無誇大同然後總其奔奏戴其正朔徠其覲請講其婚姻締其盟會系以牧伯糾以州長甥舅相若死喪相聞水旱相周兵戎相衛仕宦羈旅往來富貴相為出入名系一統而實存四國此三五之代寓渙散於糾纏存天地之純氣而戒其割裂故氣應以正而天報以合數千年之間中區之內訚訚如也秦漢以降東南壹尉西北均候綴萬國于一人之襟而又開河西通甌駱郡朱崖縣滇笮其合也泰焉物不可以久合故河山條派奇傑分背之氣率數百年而一離建安以後裂為七八而離為三太康合之未百年而又離播為十六宇文高氏稍合而別于江左者終離為三開皇合之未三十年而又離以逮乎武德而後合者幾三百年天寶亂而河北小離廣明亂而並晉大梁幽鎮吳越閩廣荊湖兩川之草據者不勝離也雍熙合之而燕雲終離末二百年而卒離為二韃靼驅除其離以授其合於洪武祥興以後中區之氣永合于茲者四百載矣是故合極而亂亂極而離離極而又合合而後聖人作焉受命定符握樞表正以凝保中區之太和自然之節不得已之數也天且弗能違而況于人乎故太史儋曰始秦與周合而離離五百歲而復合合七十餘歲而霸王者出焉終南汧渭之交周秦之先所合處也平王東遷棄其故地秦阻殽函東西並峙其後守府僅存四伯迭起不能復問豐鎬之王蹟迄于戰國瓜分瓦解而河山以東僅敵一秦者東西相離之大致也故三川并而天下一驅除盡而漢祖興由此言之離合之際非深識者不測其旨矣夫三五而降其得姓授氏為冠蓋之族或稍陵夷衰微遷徙幕占南屯北戍逮為殊俗者其始皆數姓之胤胄矣精脈嬗演筋肉同抵姻亞僚寀歡若臂腋迨其渙散不可尋憶則有兄弟互鬥於原野甥舅各畜其弋鋌血肉狼藉巴吞鴆禁此非慘心痛髓之事而天地之所深悼哉然而聞其害氣則姑且聽之行其不得已尤懼其壞潰而無以救其孑遺則原阪以阻之江河以塹之金鐵粟米鹽鹵皮革散其產以資之賢豪財勇各君其地帥其師以長之是故合者聖人之德也離者賢人之功也今戒其或離而求致其功所以因條戒絡地脈靳天寶采物傑因民志建規撫者無庸褒耳經維而蔽目規盡矣南條之紀不得熊耳冥阨壽春不足於守中條之紀不得楊劉曹濮河內太行不足於守東條之紀不得虎牢廣武少室熊耳不足于守江漢之紀不得荊門上庸襄陽舒皖濡須不足于守坤維之紀不得武都天水仇池陳倉不足於守武林放海餘氣也不阻太湖不足於守五嶺窮於蠻中餘氣也不左洞庭右彭蠡不足於守用文之國士馬佻脃數戰以逞魄浸耀氣浸衰而不知因長以攻瑕者不足于守珍先王之典器葆其訓物崇廉恥敬臣民厲風軌敵苛虐武健以邀輔皇天而故反其道諧于霸夷者不足于守魚鹽秔稻錦綺璣象宅其地登其盈以爭長靡麗嬉蕩民心而弱敗之不足于守不制其臣不珍其實盜竊偷步禍發堂廉授敵間而乘之或懲其道上猜下離自棄其輔偏一於此不足於守此十一不守者賢者所必鑒也故地有必爭天有必順氣有必養誼有必正道有必反物有必惜權有必謹輔有必彊取必八術以遂其功所以憖愛餘民救害氣于十一抑可以為百年之謀矣詩曰既順迺宣而無永吧順民之離逷以經其畛畔遏救殘劉消弭啼怨公劉之聽以延天篤也或曰天地之數或三或五三百年而小變千五百年而大變由軒轅迄桀千五百年禪讓之消放伐變之由成湯迄漢千五百年封建之消離合變之由漢迄乎祥興千五百年離合之消純雜變之純以紹合雜以紹離純從同雜亂異同類主中國口口口口口各往其複各泰其否然則授天命以振三維者非獎掖中區宰制清剛作智勇之助驍悍磽駁之氣固不能早絕純雜之消反之於太古軒轅之治後之治也而無所俟焉嗚呼非察消息通晝夜範圍天地而不過者又惡足以觀其化哉
後序
述古繼天而王者本軒轅之治建黃中拒間氣殊類之災扶長中夏以盡其材治道該矣客曰昔者夫子懲禍亂表殷憂明王道作春秋後儒紹隆其說董胡為尤焉莫不正道誼絀權謀今子所撰或異於是功力以為固法禁以為措苟窮諸理抑衍而論其數雖複稱仁義重德化引性命探天地之素恐乖異乎春秋之度也曰何為其然也民之初生自紀其群遠其害沴擯其口口統建維君故仁以自愛其類義以自制其倫強干自輔所以凝黃中之絪縕也今族類之不能自固而何他仁義之云云也哉客曰宰制所謨以貽無疆固當通其變而不滯其常漢起西京中興洛陽子之所制定燕薊為會同之邦不已固與曰王者相陰陽定風雨建之邦畿為宰治主亦莫不用氣之厚而固自然之宇也是故羲農之都或陳或魯平陽蒲阪安邑耿相憑河東北以為安處長安洛陽大梁之土後王宅之數百年之下而後地力衰歇漸以薄鹵今燕薊之宅受命而興者女直韃靼曾不足於稱數永樂定鼎始建九五水土未薄天氣翕聚天子守邊四方來輔後之所宅固當踵跡靈區以光贊我成祖也客曰賢哲制未亂庸愚謀已然立說之大凡也今子所撰陳於數十年之前可以救而保其堅方茲陸沈口口忽其斬焉過述先事之失為期忌愆子所謂失魚而求筌也曰孔子著春秋定哀之間多微辭言之當時世莫我知聊愾寤而陳之且亦以勸進於來茲也昔在承平禍亂未臻法祖從王是為俊民雖痛哭流涕以將其過計進不效其言而退必災其身矣天下師師誰別玉氏荏苒首解大命以淪於是哀其所敗原其所劇始於嬴秦沿於趙宋以自毀其極推初弱喪具有倫脊故哀怨繁心於邑填膈矯其所自失以返軒轅之區畫延首聖明中邦作闢行其教削其闢以藩扦中區而終遠口口則形質消隕靈爽亦為之悅懌矣歲德在丙火運宣也斗建維辰春氣全也文明以應竊承天也太原之系世胄綿也為漢大行忠效捐也悲懣窮愁退論旃也明明我後逖播遷也俟之方將須永年也黃書之所以傳也意在斯乎
餘姚邵廷采念魯撰
桂王由桹
桂王
桂王由桹神宗顯皇帝之孫桂恭王常瀛仲子也神宗五子恭王最少母曰李貴妃萬曆二十九年封桂王天啟七年始就國衡州崇禎十六年張獻忠陷衡州王奔廣西留居梧州大清順冶二年乙酉冬薨葬焉請於福建謚曰恭長子安仁王由先卒以仲子永明王由桹襲爵桂王命曰天下王之天下同濟國難無忘艱危嘗欲立王為嗣未果
順治三年丙戌九月唐王陷於汀州兩廣聞報於是總督丁魁楚巡撫瞿式耜巡按王化澄侍郎湯來賀及故臣呂大器李永茂晏日曙朱容藩童天門外允內林佳鼎方以智程源等大會於肇慶請王監國前禮部尚書陳子壯趣魁楚遣人入潮惠審唐王存亡十月二日還報諸臣上箋詣王勸進玉手書報曰諸先生念高皇帝二百七十餘年之統業及毅宗皇帝一十七載之憂勤一旦滄桑身殉社稷弘光繼立旋復蒙塵今上親征復罹斯難兩年三變四海衋傷諸先生以社稷為重不可無君神廟子孫僅存不穀以理而論義無可辭但自量涼德菲才未堪肩仔兼以連遭禾黍之傷復重蓼莪之慘心荒意謬行坐猶迷地裂天崩何能旋轉嘗聞治世以倫序而變亂以功德惟諸先生遍訪賢藩纘承大統太妃王氏亦曰吾兒仁柔非撥亂才也願更擇可者魁楚等固請曰國勢如此強敵將臨殿下親神宗皇帝孫光宗猶子毅宗之弟宜以生民宗社為念不宜深自謙退願早正大位是月十四日監國肇慶時年三十六加上隆武皇帝尊謚曰紹宗襄皇帝率群臣大臨三日以魁楚永茂大器為大學士共典機務式耜為侍郎群臣皆晉秩會聞贛州敗如梧州十一月蘇觀生以唐王聿稱帝廣州監國乃還至肇慶即皇帝位以明年為永歷元年追尊皇考恭王為恭皇帝尊太妃王氏為皇太后生母馬氏為慈寧皇太后立妃王氏為皇后遣給事中彭耀赴廣州諭蘇觀生見殺詔曰鬩牆斯極禦侮維艱誰非高皇帝之裔孫唐王能出長江復南京者願退歸桂邸是月十五日大清兵入西充斬張獻忠賊將孫可望李定國奔重慶襲殺總兵曾英大清李成棟入潮州惠州魯主次中左所十二月兵部待郎林佳鼎攻廣州敗沒以太監王坤掌司禮監大學士呂大器李永茂罷朱容藩自請經略四川遣之李成棟襲廣州殺唐王及周益遼等二十四王蘇觀生自殺王如梧州以朱治總督兩廣留守肇慶是月朱成功起於烈嶼
大清順治四年丁亥春正月王在梧州李成棟入肇慶朱治出走廣東十郡皆陷王如平樂大學士丁魁楚走岑溪兵都尚書王化澄走潯州成棟至梧州巡撫曹燁出降是月大清兵略定兩川孫可望入貴州總兵王祥皮熊皆潰走前督師大學士王應熊薨於畢節朱容藩入夔州遣李占春複涪州李乾德遣袁韜據重慶王祥複保遵義是月魯主次於長垣以熊汝霖為相二月王至桂林遣使湖南勞督師定興侯何騰蛟且徵其兵騰蛟以大清兵近辭不至大學士平粵伯丁魁楚敗死藤江大清兵陷平樂王幸全州命瞿式耜兼吏兵尚書留守桂林封陳邦傅為思恩侯守昭平武岡守將劉承胤入衛免王坤封承胤為安國公杖御史毛壽登等四人賞從駕勞封馬吉翔為文安侯掌絲綸房事三月幸武岡以嚴起恆為大學士大清李成棟圍桂林給事中陳邦彥起兵高明遣其將餘龍攻廣州兵侍郎張家玉起東管應邦彥是月孫可望入雲南巡撫都御史羅國瓛宗室朱壽琳死之沙定洲走阿迷皮熊收復貴州夏四月大清孔有德破長沙何騰蛟退保衡州忠貞帥李赤心攻荊州不克湖南北皆潰騰蛟朝武岡行在是月大清松江守將吳勝兆謀來歸事泄及遺臣陳子龍等皆死之五月桂林圍解晉瞿式耜太子太師封臨桂伯總兵焦璉富川伯大清兵入衡州命何騰蛟出扼永州湖南巡撫章曠卒於永安張家玉自龍門進攻惠州虎賁將軍王與保文村廣東鄉兵特起是月安昌王恭如日本乞師秋七月故大學士陳子壯攻廣州前御史麥而炫以高明迎子壯焦璉復平樂陳邦傅復潯州同復梧州遺紳李星一等攻肇慶不克死是月魯王攻漳州福州鄭鴻逵朱成功圍泉州皆不克八月六日大清孔有德耿仲明破寶慶遂乘勝西入王自至武岡制於承胤太后血詔賜古泥商邱伯侯性告以難性令部將謝復榮先人衛而已嗣發大清兵進至紫陽河陳友隆阻險相持三月夜尚可喜自道州至合戰夜破柵進抵武岡承胤降兵部尚書傳作霖死之十八日馬吉翔謝復榮奉王及三宮斬關出大清兵追躡相距三里復榮斷後與其卒五百人俱死王家堡王徒行三十里兩晝夜不食幾及會性率兵奄至陣峽口大軍乃退由靖州通道歷蠻境五日達古泥晉性祥符侯吉翔文安侯哭復榮恤其家明日王幸柳州大清兵入貴州境破黎平盡殺何騰蛟之家是月孫可望遣兵入永昌執黔國公沐天波以歸遂據雲南九月大清兵入永州何騰蛟及諸將俱南保桂林李成棟入清遠故大學士朱學熙給事中陳邦彥指揮白嘗燦死之冬十月柳州軍亂王幸象州兵部尚書張家玉敗死增城是月魯王復閩中諸縣故大學士劉中藻起兵福安取福寧州十一月李成棟入高明大學士陳子壯御史麥而炫死之是月三日王自象州還至桂林靖江王亨歅迎王而哭瞿式耜嚴起恆並相中外想望新政命曰即位一載未有寧居賴將相大臣和衷匡復凡我故家名族軍伍遺民以及山林川澤之豪挺戈建義羌苗氐貊之長解辮歸誠咸與釋愆圖功剖符立誓主寬仁恭默虛己委任無逸豫之過然自常朝召對外群臣希得接見左右倖佞因為奸弊文安侯吉翔招權內結宦者外通思恩侯邦傅自象柳行在票擬皆出其手比至桂林專與機密式耜起桓雖被敬禮不能與爭朱天麟王化澄繼相僅守故事而司禮龐天壽奉使恭視興陵未還王坤入自武岡復營進用政令紛囂方鎮驕惰由是遠近不服十二月令督師騰蛟帥總兵胡一清趙應選等出屯全州是月舟山總兵黃斌卿攻寧波不克諸生華夏等死之是年朱客藩擄夔州自稱監國招討副元帥總督李乾德會師討斬容藩故大學士呂大器薨於獨山州
大清順治五年戊子春正月王在桂林魯王兵復興化鄭彩殺大學士熊汝霖義興侯鄭遵謙二月大清兵薄桂林督師騰蛟留守式耜禦卻之南昌守將金聲桓以江西來歸封聲桓為豫國公其將王德仁為建武侯是月馬進忠復常德閩地復破魯王退保沙埕餘姚王翊起兵四明前翰林學士張煌言保平岡以應之金聲桓攻贛州安南黎莫二部入寇犯行在夏四月后生男督師騰蛟及焦璉胡一清等退大清兵於嚴關五月大清兵還武昌騰蛟收復全州李成棟劫其總督佟養甲以廣東來歸封成棟惠國公養甲襄平伯命吏部侍郎吳貞毓宣諭廣東太僕少卿黃尚賓宣諭江西六月遣留守式耜侍郎劉遠生如全州廣州勞軍黃斌卿使馮京第入日本乞師八月朔癸巳王自南寧還至肇慶惠國公成棟負弩矢郊迎百里外副將杜永和以下前驅從騎四萬冊命成棟為翊明大將軍以其子元胤為錦衣都指揮掌絲綸房事擢袁彭年左都御史粵東群盜保山澤者皆入獻請自效王命成棟夾攻贛州以合聲桓同恢南京大清固山譚泰圍南昌命騰蛟速出湖南援江西十一月騰蛟克永州衡州馬進忠退大清兵於麻河佟養甲伏誅召故相何吾騶黃士俊輔政十二月湖北巡撫堵胤錫棄常德奔湘潭湖南軍亂命騰蛟帥馬進忠圍長沙胤錫帥忠貞營援江西忠貞營不進是年封嘉定鎮將楊展為華陽伯晉錦江侯
大清順冶六年己丑春正月王在肇慶罷大學士朱天麟大清譚泰拔南昌聲桓得仁被殺故大學士姜曰廣死之定興侯騰蛟兵潰死長沙二月罷大學士王化澄惠國公成棟敗死信豐時三喪大將連失江西湖南嶺表震恐命留守式耜督江湖兩廣軍馬以杜永和代成棟鎮廣州閻可義守南雄封李元胤為南陽伯領兵宿衛人情少定李赤心等潰茶陵行剽走梧州堵胤錫走道州可義尋卒以羅成耀代三月大清兵入衡永諸軍南保廣西封王祥為忠國公夏四月福安破故大學士劉中藻死之孫可望使楊畏知入朝陳邦傳矯制封可望為秦王六月杜永和請出師北上不果行左都御史袁彭年以憂去秋七月封孫可望為平遼王不受是月魯王徒居健跳八月罷大學士何吾騶朱成功遣光祿卿陳士京入朝閩海始奉年號封川守將楊大福作亂討誅之九月魯王討斬黃斌卿移屯舟山遣使如日本乞師冬十一月堵胤錫死於潯州十二月大清兵分道入嶺孔有德趨廣西尚可喜耿仲明趨廣東仲明死子繼茂襲爵是月晦入南雄羅成耀棄韶州逃歸是年春李乾德袁韜誘殺錦江侯楊展并其兵
大清順治七年庚寅春五月韶州破王至梧州命李元胤留守肇慶大學士黃士俊免二月大清尚可喜耿繼茂襲清遠圍廣州杜永和張月李建捷力戰御之戶尚書吳貞毓禮侍郎郭之奇兵侍郎程源萬翱等合疏論左都御史袁彭年侍郎劉湘客給事中丁時魁金堡蒙正發招權誤國罪王及太后亦意群臣有黨詔獄竟治以功赦彭年餘皆杖戍大學士嚴起恒伏沙灘求免刑不聽遂罷去以王化澄朱天麟代之王憂廣州進杜永和等為侯伯永和乞師於碣石鎮蘇利不應二月嶺東道李士璉總兵郝尚久黃應傑以潮惠二州降大清殺滋陽銅陵興化永豐等八王巡撫王芋逃入山中是月王翊朝魯王於舟山夏五月李元胤及鄖國公高必正興平侯黨守素朝於梧州召復大學士嚴起恒命必正出救廣州不奉命安定伯馬寶襲清遠敗歸命故大學士何吾騶督師屯三水秋七月颶風盪舟求直言八月孫可望再遣使求封秦王不許嚴起恆主之也是月大清田雄會兵餘姚攻王翊翊避入海島魯王將張名振討破鄭彩兵於沙埕九月孫可望襲貴州執匡國公皮熊遂趨遵義王祥走死湖南大將馬進忠張先璧皆歸於可望冬十月朔癸巳日有食之十一月二日廣州破杜永和張月以餘眾保瓊州李建捷奔肇慶肇慶裨將叛李元胤建捷出走大清孔有德破全州入嚴關諸軍皆潰遂入桂林留守大學士臨桂伯瞿式耜總督兵侍郎張同敞死之大清兵進克平樂王夜發梧州走南寧陳邦傅劫車駕於藤江殺部郎潘駿觀許玉鳳董英前至潯州王舟衝雨而過得免服御被掠邦傳以鹵簿僭陳營中大學士王化澄吏部尚書晏清等俱走北流不得達二十八日王至南寧馬吉翔李元胤追及從官飢餓無人色括御橐及吉翔所獻得四千金分賜胡一清趙應選帥滇兵屯賓州
大清順治八年辛卯正月朔己酉王在南寧己未祀太廟詔東閣大學士吏兵尚書文安之督師經略楚粵賜尚方劍便宜行事二月大清尚可喜將徐成功下高州提督李明忠敗於陽江羅定總兵郭登第降是月大清兵襲廈門故大學士曾櫻死之三月孫可望使其將賀九儀以兵入南寧殺大學士嚴起恆兵尚書楊鼎和給事中劉堯珍及吳霖張載述等於朝於是封可望為秦王以楊畏知為大學士輔政夏四月皇太后王氏崩大清徐成功下廉州總兵寧武忠出戰大敗雷州渠帥王翰等皆降大清尚可喜使班志富郭虎引兵徇潮惠之未附者都督薛進戰死海豐嶺東皆入於大清五月修中極宮行日講秦王可望召大學士楊畏知至貴州殺之秋七月祀太廟中元望祭諸陵十八日葬孝正王太后於兩江之宋村山是月王翊自島還入四明軍潰被執死之八月大清陳錦金礪攻舟山張名振張煌言奉魯王奔閩海蕩湖伯阮進戰死於海門九月舟山破大學士張肯堂禮尚書吳鍾巒吏侍郎朱永佑等死之冬十月大清徐成功下雷州南陽伯錦衣衛都指揮使李元胤死之陳邦傅以潯州叛南寧震動王將奔廣南滇地胡一清趙應選以潰兵同馬吉翔抵駐灘請舍舟由土司安平下雷歸順間道進發諸蠻皆饋餉服徭秦王可望遣其將狄三品以兵來迎書致從官曰南寧不守當走安隆粵地從之十二月安寧破太僕少卿丁元相戶員外郎楊禹甸死之是年秋冬秦王可望由遵義北擊敗余大海李占春於重慶別將王自奇劉文秀取川西走袁韜獲武大定以歸總督李乾德赴水死可望遂據兩川
大清順治九年壬辰春正月朱成功退大清陳錦兵於長泰二月王至安隆進安隆所為安龍府以吳貞毓為大學士自是軍國大政一歸可望王居處亦不自由歲以銀八千兩米八百石上供從官咸取給焉命曰在位五年二三元臣中湘臨桂寧夏南陽父子心膂左右手也皆成功無就殉節彌光夢寐追傷煢煢在疚去年南寧荒遜荷秦王親賢股肱迎朕來此王其厲兵張武以圖中原大小戰爭誅斬封拜先行後奏連歲播越服御自奉其損之又損以稱待罪天地祖宗之意是月朱成功圍漳州大清平西王吳三桂定西將軍李墨勒根瑕由漢中入四川守將白文選走還雲南定南王孔有德自廣西以七百騎出河池州趨貴州後軍屯柳州秦王可望乃馳奏兵分二道使李定國馮雙禮由黎平出靖州馬進忠由鎮遠出沅州會於武岡以圖桂林步騎八萬劉文秀張先璧由永寧取敘州白文選由遵義取重慶會於嘉定以圖成都步騎三萬剋期並進從可望奏封定國西寧王文秀南康王餘皆加公侯夏五月西寧王定國進克靖沅武岡大清孔有德退守桂林六月將軍雙禮遇大兵於譯湖克全州秋七月定國遇大兵於嚴關遂克桂林有德自焚死俘其子廷訓獲叛將陳邦傅斬於貴州大清柳州守將全節梧州守將馬雄及提督線國安皆還廣東定國進克柳州平樂梧州廣西府縣皆復故將胡一清趙應選馬寶曹志建等出自山谷來歸可望獻捷行在王告祀宗廟是月陳錦為其下所殺以其首奔朱成功八月南康王文秀下四川及大清吳三桂李墨勒根瑕戰於保寧敗績都督王復臣死之蜀地複陷可望奏削文秀王爵還雲南九月西寧王定國攻衡州大清馬雄等復取廣西耿繼茂下瓊州杜永和張且以城降將軍文選取辰州斬其守將徐勇冬十月馬寶曹志建復連州獲守將茅生蕙斬於衡州尚可喜使郭虎來救不及十一月三日定國及大清兵戰於衡州害敬謹親王收兵退屯武岡遣使告捷可望忌定國召還大清以洪承疇總制滿漢軍經略南方星夜馳入武昌
大清順治十年癸巳春正月王在安龍魯王次於金門始去監國號西寧王定國自武岡還入廣西州縣多複秦王可望及大清佟圖賴戰於寶慶敗績遂棄湖南歸貴州夏四月定國帥馬寶等圍肇慶大清潮州守將郝尚久舉兵應之尚可喜救肇慶定國解圍還五月朱成功敗金礪於海澄秋八月大清耿繼茂哈哈木入潮州新泰侯郝尚久死之九月遣文安侯馬吉翔詣南寧祀孝正皇太后陵冬十一月晉西寧王定國為晉王十二月秦王可望遣兵至行在執行朝使者林青陽周官及文安侯吉翔至貴州下獄釋吉翔殺青陽官
大清順治十一年甲午春正月王在安龍以馬吉翔為大學士三月秦王可望遣兵至行在系大學士吳貞毓等十六人於朝執太監張福祿全為國於宮皆殺之晉王定國自柳州奔南寧將軍雙禮攻桂林不克夏四月大清割漳泉惠潮招朱成功不降五月定國自廉州出師故將張月以高州來歸進圍新會高明秋七月大清瓊州亂陳武等自稱明將軍合黎岐拒大兵水陸群盜響應尚可喜使張國柱度海援瓊州九月晉王定國拔高明獲守將郭虎遂合兵圍新會大清將許爾顯固守不下朱成功遣黃梧出海道西援十二月晉王定國帥師及大清平南王尚可喜靖南王耿繼茂靖南將軍朱馬喇總督李率泰纛章京東拜戰於新會敗績是月朔朱成功復漳州
大清順治十二年乙未春正月王在安龍晉王定國奔南寧所得廣東西府州縣復破大清瓊州盜平黃梧兵不利引還秋七月秦王可望遣兵攻常德不克九月朱成功復揭陽澄海普寧徐成功許爾顯來救不及遂城揭陽故總兵陳奇策馮士騮猶出沒雷廉海中擊殺大清將蓋一鵬劉良卿冬十一月朱成功遣阮駿陳雪之圍舟山大清將巴臣興舉城降成功毒殺定西侯張名振
大清順治十三年丙申春正月晉王定國入見奉王如雲南秦王可望遣將軍文選以兵追上及於曲靖文選來歸王至會城黔國公天波南康王文秀率文武將吏迎謁王入居可望府中大赦以雲南為滇都賜定國晉王冊寶進文秀為蜀王艾承業為鎮國將軍理延安王事封文選為鞏國公王尚禮為保國公王自奇為夔國公餘侯伯有差以金維新為吏侍郎兼都御史龔銘為兵侍郎猶用馬吉翔為大學士指揮使如故遣文選還報可望曰誓與晉蜀共獎明室兩無虞詐可望榜文選不受命三月大清兵復入揭陽夏五月朱成功改廈門中左所為思明州六月黃梧以澄海降秋七月成功攻福州獲大將張福八月大清兵破舟山總制陳雪之英義伯阮駿死之
大清順治十四年丁酉春正月王在滇都歸孫可望妻子於貴州可望舉兵反夏月削可望王爵命晉王定國蜀王文秀討之秋七月出屯交水賊劫鞏國公文選為元帥文選逃歸晉爵鞏昌王八月鄉試雲南士九月賊將馬寶張勝襲滇都黔國公天波擊走之定國文秀及可望戰於交水賊將馬惟興馬進忠來歸賊敗走貴州定國還救滇都收馬寶獲張勝冬十月可望出降大清其將馮雙禮以貴州來歸論功封雙禮慶陽王進忠漢陽王淮興敘國公寶淮國公賀九儀廣國公附可望者德安俟狄三品岐山侯王會荊江伯張光翠皆降謫有差遣使渡海封朱成功為延平王十一月延平王成功攻漳州尚可喜來救乃還
大清順治十五年戊戌春正月王在滇都二月大清平西王吳三桂定西將軍李墨勒根瑕由四川寧南大將軍宗室羅托由湖廣征南將軍昭布太由廣西三道進取貴州晉王定國使馬進忠守貴州楊武劉正國守三坡紅關三月三桂入合州總兵杜子香棄重慶逃歸是月延平王成功帥師北上次於羊山夏四月大清兵入重慶二十四日蜀工文秀薨夔國公王自奇永壽伯關有才反定國討誅之大清兵至三坡正國自水西奔還雲南晦遵義陷信郡王多羅自鎮遠抵貴州進忠走五月三桂襲破楊武兵於開州之倒流水水西宣慰使安坤西陽宣慰使冉奇鏕藺州宣撫使奢保受皆降於大清秋七月新津侯譚弘仁壽侯譚義涪侯譚文以舟師攻重慶不克大清趙布太線國安由廣西抵獨山州冬十月大清兵俱入貴州多羅繼至會於平越使羅托還鎮荊州命晉王定國出師圖復貴州假黃鉞鞏昌王文選為副定國及馮雙禮扼盤江河文選守七星關十二月二日三桂奪七星關文選奔沾益譚弘譚誼譚文復攻重慶弘誼殺文降於大清蜀中兵皆散泗城州土官岑繼祿導大清兵入安龍懷仁侯吳子聖禦之敗績定國由盤江還戰連敗遂奔回滇都十五日奉王西奔永昌文選自沾益追及使留斷後三桂敗文選餘卒於鳥撒遂涉河渡橋出交水會多羅趙布太於板橋
大清順治十六年己亥春正月四日王至永昌下書罪己有曰死而後已寧為六出之兵天若不存誓共一舟之覆晉王定國還黃鉞待罪請削秩不許前一日大清多羅吳三桂趙布太入滇都侯伯鎮將胡一清土司總兵龍世榮迎降閏月十五日大清吳三桂趙布太至大理鞏昌王白文選敗於玉龍關王發永昌走騰越州十八日三桂入永昌二月晉王定國迎戰大清兵於磨盤山不勝泰安伯竇民望等死之王奔南甸大清兵入騰越景東土知府陶斗蒙化土知府左星海麗江土知府木懿及諸土知縣官皆降大學士扶綱兵尚書尹三聘編修劉貴州布政使朱企鋘淮國公馬寶敘國公馬惟興武靖侯王國璽懷仁侯吳子聖宜川伯高啟隆公安伯李如碧陽武侯廖魚將軍楊武都督王朝欽總兵單泰徵皆從王出邊前後入降慶陽王馮雙禮渡金沙江奔建昌狄三品執之以降大清封三品為抒誠侯四川守臣及諸將領兵者皆赴雲南降大清兵盡定滇蜀磨盤之敗王與定國文選相失乃謀入緬二十六日抵曩本河前距緬關使黔國公天波入告難勒從官放仗而入晦至蠻漠二月朔緬酋以四舟來迎得從者六百四十六人十八日至井亙文選自木邦以兵入緬謀迓駕戰不勝還走孟艮文安侯馬吉翔冀悅緬心諭守關者王航海赴閩兵勿復來故將祁三升至蠻漠又檄止之由是內外問絕天波請間道走戶臘亦不許五月八日王進赭硜編竹城草屋十間為宮以兵百人環衛從官分處蠻男婦日至市易初至饋頗豐後漸薄前陸行者總兵潘世榮內監江國泰九百餘騎皆被給土人為奴多自殺惟岷王子十八人後流入暹羅六月延平王成功入瓜州複鎮江秋七月進圍南京兵部尚書張煌言帥前軍先蕪湖抵徽寧池太府州縣皆下成功以驕敗上游軍亦潰煌言間脫走台州八月大清尚可喜遣使招虎賁將軍王興於交村唐王聿鍔及興皆死之中秋節緬酋受諸蠻朝逼黔國公天波行禮天波歸哭而慟馬吉翔李國泰等飲王惟恭家為梨園舞老妓泣下曰此何時猶為歌舞歡耶蒲纓家復縱博聲徹於內王方臥病嘆息而已天波時歔欷為王言倉卒入緬本失計所恃一定國不得合緬意日惡恐禍發旦夕君臣不復相見臣三百年蒙國恩死無恨王亦泣監御莫能仰視定國在孟定承制概加土司勛爵使赴難元江知府那崙起兵延長伯朱養恩將軍高應鳳總兵許名臣龍贊陽等皆巳降大清複結謀內應冬十月禮官請造庚子歷從之是月大清兵北還以吳三桂留鎮雲南十一月三桂克元江總督那崙死之
大清順冶十七年庚子春正月王在赭硜晉王定國次於近郊奉表迎王不克時馬吉翔李國泰相為唇齒猶然洩洩但害定國之至二人合奏大臣三日不能舉火王怒以皇帝之璽擲地即椎碎人數銖御史任國璽請東宮開講進宋末賢奸書王覽一日國泰惡而去之太常博士鄧居詔禮部主事王祖望各劾翔泰又傳禮侍郎楊在講書賜坐在以東宮典璽李崇貴侍立不敢王并賜崇貴坐對曰雖在亂亡不可廢禮王為改容每講崇貴出外講畢複入秋七月定國文選會兵攻緬迎王不得敗緬兵於瑞陽岳故漳平伯周金湯聚兵雷廉海上結龍門鄧耀海陵李常榮等圖複嶺西為尚可喜所敗常榮降御史連城璧亦自陽春降王興故將王懋德及李玉黃確鄭球皆敗死金湯被執可喜水陸並進急攻龍門耀出搏戰大敗走交址交址殺獲耀舟浮屍蔽海耀復走廣西入土司被縛嶺海由是無用王年號者是年魯王自思明移金門大清明安達理出浙海達素出閩海
大清順治十八年辛丑春正月王在赭硜鞏昌王文選次於近郊奉表迎王不克晉王定國戰於洞怕文選從之再敗緬兵緬終不肯出王有欲殺吉翔國泰奉東宮奔者事覺被害夏四月緬酋莽猛白代立秋七月十八日逼朝臣過河飲咒水而盟以兵圍殺之死者宗臣松滋王勛臣沐天波武臣馬吉翔王維恭魏豹蒲纓王啟隆馬雄飛王自京龔勳陳謙劉相吳承爵安朝柱任子信張拱極宋宗宰劉廣良宋國柱丁調鼎文臣鄧士廉鄧居詔任國璽楊在鄔昌琦裴庭謨楊生芳王祖望齊應巽潘璜郭璘張伯宗內監李國泰李茂芳楊宗華楊強益李崇貴沈猶龍周某盧某曹某等四十有二人從官皆盡遂圍王宮王幾欲縊吉王與其妃自殺宮人命婦不屈死者及百人緬人馳呼勿害皇帝黔國公可禮送大清皇帝處分越日王及侍御二十五人移入天波居秋八月晉王定國複以十六舟攻緬不克冬十二月朔緬人請移蹕王及太王后王后王子同行二鼓渡河大清吳三桂執王入滇都白文選以木邦降始緬難作都督同知鄧凱以傷足獨免生歸述緬時事言十一月十八日王召凱入宮諭曰太后病矣未知骸骨得歸故里否又曰白文選未封親王馬寶未封郡王我負之滇黔百姓我師侵擾多年今又不知作何狀明年壬寅四月二十五日王縊於滇都并殺王子六月二十四日晉王定國死於猛臘李嗣興劉震艾承業俱出降其年朱成功取台灣明宗室多依之張煌言遺書勸成功尊立魯王以存明祀成功有異志託言以永歷紀年不更事二君煌言卒死杭州
論曰明室既亡桂王僑寄滇粵羈命蠻緬何其不振哉良由祖宗純任法度主權過亢君臣道隔不修尊賢尚功之意故其極也驕將擅命盜賊公行國勢日孤大臣失職既迫喪亂卒至於難為嗚呼後之言治體者可以審焉
餘姚邵廷采念魯撰
永寧王周宗
鄖西王常湖
寧靖王術桂
永寧王周宗
永寧王周宗封江西順治二年南都不守江西諸郡多北附大清金聲桓以重兵鎮南昌王傾家募兵起於湖東禮部侍郎王廷垣知州揭重熙舉人艾南英諸生楊師古與羅川王皆就之以是秋八月復建昌撫州知府鄢鼎實出走饒信撫建群盜響應唐王立手書問王遣鄭彩出永定關因王兵恢取南昌彩頓不進大清兵環掠湖東王孤軍督戰親冒矢石是時大學士楊廷麟守贛州萬元吉扼吉安蘇觀生軍南安遙為聲援而潮州五指石帥謝志良願奉節制得兵六萬監軍翰林張家玉見王計事王執其手托以生死十一月聲桓使王得仁圍撫州家玉率趙珩李明忠等退大清兵於許灣遂解撫圍明日謝志良閻羅宋復敗之千金坡家玉奏上王功請仿漢光武以魯益東海故事或撫或贛優以大封詔俟南昌恢復即封親王順治三年正月鄭彩逃入永定關家玉被圍新城力戰得脫湖東危迫大清兵遂抵永定家玉請南募兵惠潮大清兵急攻撫州王登陴死守三月吉安破湖西皆潰王命輔臣傅冠速出江西前軍方及建昌潰歸四月撫州破王死之
鄖西王常湖
鄖西王名常湖楚人順治四年丁亥六月落魄入閩夜宿荒寺有虎同臥水北源古庵僧王祁奇其貌與俱入古田境上建陽數惡少從之時癸未進士膠州高簡知建寧府為政嚴刻郡人怨之鎮兵不滿千人方告大桶將激變而鄉紳陳某與簡隙避之古田遇常湖告以虛實許歸內應遂以王祁為左國師李文垣為右國師招亂兵得萬人七月五日常湖及竹溪王夜屯於東峰建寧守將曹總兵部將于應鶴等出城禦戰兵未及交伏起大潰陳某使其黨大言於眾曰知府貪酷民不聊生城中翕然皆結約圍府署大索軍人之在城者曹總兵知有變不敢入戰於城下三日被覆於水西遂開門迎常湖斬簡於市裂其屍通判唐通降即以通知府事下檄稱隆武三年初建寧城門鳴大中寺金剛首無故自折及是人以為驗八月鄖西兵入松溪知縣張朝國不降斬之北入慶元聲言往浙江然其兵烏合無紀律帥領皆科頭草履所至蜂屯求餉士民逃匿松溪真御史子金鉉使數人於北門外散發大呼曰大兵至矣各棄兵杖相蹂踐大清帥馬得功李榮帥兵三萬自浦城抵松溪金鉉出迎大清兵不入城竟趨建寧襲鄖西王不克屬縣皆複為鄖西守大清兵還屯浦城九月六日鄖西兵複將樂十八日複順昌是月大清兵複入松溪殺鄖西知縣戴應選遺民真煦時等皆死真金鉉自負翻城有功亦以唐王貢僇於橋下十二月二十六日馬得功夜發騎兵五千步一萬出梨頭且分二道進鄖西兵不利亡前隊五百餘人大清兵趨大溪尾斬首數千級戊子正月鄖西王在建寧復遣曾明遠葉和陳士良等率眾數萬由甌寧政和夾走松溪得功出兵馳之陣斬千餘人生獲九十餘人明遠等棄甲遁大清師追至寨嶺乃還十九日大清師自浦城道松溪趨建寧攻圍自二月至四月城中百計拒守間出戰勝負相當大清師掘黃華山龍脈置紅夷炮西門攻裂城垣梯尸而上百姓知城破齊聲大呼曰休矣休矣因合府閉門自焚火三日不滅尸氣間數百里主事朱喬秀文公裔死之越二年庚寅五月鄖西王故將毛明卿等複起與大清兵戰於岩關明卿鄖西驍將也嘗以狼筅獨當大清兵一隊戰必身先至是集潰眾擾浙閩界又有李希賢奉桂王年號自稱將軍與範恩郎等焚掠甌浦建松境上恩郎以仙姑占卜無不驗大清兵潰於東源鄉民應之者數萬至甲午七月乃平
寧靖王術桂
寧靖王術桂字天球遼王後長楊郡王之次支太祖九世孫也初授輔國將軍方面偉體美須工詩文習韜略和謙接人崇禎十五年張獻忠陷荊州王從惠王及本府宗室避湖中福王立從長楊王入朝晉鎮國將軍居之寧海明年夏從長楊王至杭州聞南京已破複返台州長楊王率宮眷入閩王留寧海欲變姓名避世會鄭遵謙起兵紹興奉魯王監國王亦以一旅會江上時傳長楊王未知存沒遂封王為長楊王唐王立于福州奉表稱賀仍封長楊聞其兄尚在已晉遼王乃辭爵欲以長楊之封讓兄之仲子進唐王不許改封寧靖王督方國安師知國安難與共事辭督師留居紹興及敗還奔寧海覓漁舟出石浦魯王亦由海門來同至舟山鄭芝龍貳於唐王聞魯王至舟山遣鄭彩以舟師來迎王從魯王抵廈門芝龍已北去明年鄭彩奉魯王攻福州定國公鴻逵迎淮王於軍中請王為監軍合忠孝伯朱成功兵圍泉州月餘不下退軍南澳聞桂王即位肇慶王自南澳入揭陽奉表賀命王居鴻逵軍中在所給祿次年桂王命兼督鴻逵成功二軍仍屯揭陽四年冬粵事又敗與鴻逵還廈門遷居金門王初無子在紹興時納袁氏王氏及至金門元妃羅氏舉一女袁舉二子王一女當是時王已息慮不復言事矣成功大軍圍南京不克而大清兵南入緬國亡諸王在海上者寄食鄭氏及成功取台灣金廈勢蹙王遂先請東渡甫閱月廈門戰敗又二年成功死臺灣子錦嗣立有傳錦設桂王位俾王左侍立奏事位前王與諸臣參決之然錦父子實自帝制成功末年命采漢中王即位事殊無朱氏意王年亦向老子女俱殤乃就竹滬墾田自食錦不能修授餐禮且徵其賦幾不免凍餒耿精忠之變錦舉兵略據漳泉王意複動乘舟西來以觀其勢知不足有為復旋臺灣後錦渡海抽軍王亦按田雇募益困戌午羅妃逝王杜門謝客壬戌廈大雩步禱始一出聞大清師近蒿目獨憂常言台灣有變我當以身殉癸亥夏澎湖破六月大清師傅臺灣鄭氏戰敗王語宮眷曰吾死期已至若等可自便袁氏王氏及侍姬三咸曰王死則從死耳請予尺帛並冠笄被服先縊王卮酒舉滿俟含殮明日五棺出葬於郡南前山校隸扶櫬至王視之曰未時也即加翼善冠龍袍束玉佩印綬以寧靖王寶持付鄭克塽拜辭天地祖宗里中人士無老幼皆入拜王答拜乃結帛於梁自磬舉手曰吾去矣遂絕眾扶下坐無變容與羅妃合葬竹滬不封不樹前數日自書曰自壬午流寇陷荊州攜家南下及丙戌避兵入閩遠潛外國今二十餘年六十有六歲時逢大難事畢矣王故宅改天妃神祠無嗣繼益王後宗位子儼鉁為後年七歲居杞縣
餘姚邵廷采念魯撰
何騰蛟
堵胤錫
何騰蛟
何騰蛟字雲從浙江山陰人其先戍貴州黎平衛因籍黎平中天啟元年辛酉科舉人崇禎中知南陽縣御流冠有方略復從巡撫陳必謙擊賊於安皋斬首四百由是知名累遷武庫主事備兵淮徐平土賊程肖宇王道善張方造等眾數萬南兵部尚書史可法奇其才十六年十月擢僉都御史巡撫湖廣時湖廣新經張獻忠之亂寧南侯左良玉在武昌兵多無紀遠近患之大學士蔣德璟盛稱騰蛟威望為左師憚服宜用之撫楚以可法遺部臣張伯鯨書為證上初不聽吏部會推復以騰蛟上上思德璟言卒用之騰蛟自潯陽單舸之任諸鎮軍吏望風嚴戢福藩立進總督乙酉三月良玉聞李自成敗將出陝欲東避會王之明自燕來南都詐稱太子收下獄朝野洶洶言奸相馬士英絕先帝後良玉乘是與巡按黃澍上疏以誅士英為名移檄遠近舉兵三十萬內向騰蛟萬端開說不聽左兵大掠城中城中人數萬避難走督署左兵從之騰蛟手尺刃坐堂皇飛矢雨集不動良玉使人紿曰吾欲見公一言公不行不彊遂挾登舟遽發至楊邏騰蛟罵曰吾封疆重臣豈相從作賊自投於江逆流數十里遇漁舟不死將卒稍稍來集家人完印至遂入大冶通山之間左兵東下未十日闖賊十萬眾潰入楚掠漢武而東銜左兵尾大清兵追闖者又數萬水陸踵至荊河至安慶數千里接陣格鬥紛拿散走四月良玉與黃得功戰大敗師潰蕪湖之荻港數日死子夢庚以全軍降於大清軍前大清兵追賊急賊敗會大雨四十日百川漲溢所在積尸成邱李自成自變量騎馳入通城九宮山行視安營地村民方耕不知為自成群起舉鋤擊之立死擲屍於水後騎至傳呼萬歲民始驚竄騰蛟獲其屍五月大清兵略定漢武屬邑騰蛟自寧州間道走瀏陽向長沙楚人相傳騰蛟入水浮沈三日夜不死大黿負之登陸皆以為神遠近爭附而騰蛟知時事不測先為善後慮表知州章曠為監軍道傅上瑞為長沙道與督學道堵胤各練兵一萬至是皆會舊鎮馬進忠張先璧盧鼎等亦次第來歸長沙始立軍府乙酉唐王立騰蛟表聞自成敗死狀進尚書兼東閣大學士封定興侯督師開府長沙胤錫曠分撫湖南北駐湘陰常德騰蛟言自成之死天誅非人力臣不敢冒上賞不許王在唐邸雅識南陽縣何令賢奏陳皆報可九月闖賊故將郝永忠王有才良玉標將王允成等皆來降得兵十餘萬李錦高一功等三十萬眾在松滋之草坪亦請降於胤錫湖南軍勢大振丙戌正月唐王次建寧騰蛟及贛州督師大學士楊廷麟皆遣使奉表迎乘輿手敕褒勞卒制於鄭芝龍不得出是年春騰蛟督郝永忠張先璧等攻岳州傅城大戰又戰於藤溪湘陰皆捷表加永忠恢剿左將軍先璧右將軍江楚間民多結砦以應騰蛟喜冀大舉會福州破贛州亦不守兵不果出未幾大清恭順王孔有德懷順王耿仲明智順王尚可喜與葛喇昂邦焦奈藍拜統滿漢軍南下度岳州兵勢甚銳騰蛟扼長沙遏其衝丁亥李成棟入梧州桂王至桂林遣使勞騰蛟且徵其兵騰蛟辭以方拒三王不得入衛桂王如全州初武岡參將劉承胤猛而麄當鑄鐵軍自隨號劉鐵棍崇禎福王間乘亂截粵餉十五萬選募軍馬遂雄視湖南挂平蠻將軍印岳州之戰承胤一軍先走抑其賞以是怨騰蛟王在全州王坤為王畫計召承胤入衛封武岡伯進安國公承胤始見王猶持正逐坤遣援瞿式耜於桂林已而專橫杖御史毛壽登劉湘客劫如武岡援桂林者噪而還而是時騰蛟大軍在長沙湖南巡撫章曠督王有才王允成等兵二萬扼湘陰之新祥大清兵相守一年不得進騰蛟又調廣西土鎮譚遇春率狼兵三千赴新祥至即挑戰夜襲大營追奔三十里大清兵退入岳州夏六月狼兵入長沙與有才軍士市肉相競變作三王長驅破湘陰入長沙諸軍皆潰董英首以瀏陽降傅上瑞王允成皆降盧鼎郝永忠逃入山中騰蛟退守衡州尚可喜東渡江攻燕子窩總兵陳士明降略定長沙諸縣還與有德仲明會於湘潭同攻衡州遇春帥潰兵入桂林索餉尋歸柳州騰蛟檄守道龍文明計執遇春送桂林斬之承胤欲因騰蛟敗解其兵柄請召騰蛟入輔諸鎮皆怒張先璧引兵向武岡請誅承胤會騰蛟至諭解之先璧掠寶慶西屯沅州騰蛟見王面奏情形檄調馬進忠袁崇第劉體純張光翠王有才李赤心高必正牛萬才十餘營可五十萬會衡州承胤終忌騰蛟計遏其事滇將趙應選胡一清言於騰蛟曰長沙失守非戰之罪乃自開門揖盜今各勛士馬如故望公出不啻雲霓若遲回不行恐勳鎮解體騰蛟即日陛辭承胤復以兵邀之從行者僅五百人一清單騎突前斬關而出進駐百牙橋衡州已破諸營四面皆不相聞騰蛟退守永洲章曠疽發背卒東安永忠再出桂陽遇可喜自長寧來棄軍走道州總兵張學禮被執八月六日有德仲明覘諸帥首尾橫斷督師孤懸不足慮遂合各固山兵西破寶慶陳友隆力戰守紫陽河夜柵內火延火藥局兵遂潰大清兵抵武岡王奔古泥承胤降進薄沅州先璧走游騎略貴州界攻破黎平盡殺騰蛟之家還攻永州諸鎮皆散曹志建走鎮峽惟一清以死衛督師不去陳於城下力戰十餘日曰吾外援已絕內儲復匱死空城無益遂擁騰蛟決圍出比至全州永忠已集湖南潰兵入桂林城中沸恐騰蛟馳入與留守式耜部署自會城以北盡全州興安靈川駐永忠兵城東永寧義寧駐一清應選兵各給諸將分地乃定時王至柳州譚遇春子鳴珂叩駕言父冤從臣倉皇未詳其始末以不知對鳴珂怒帥諸苗攻龍文明大掠矢及王舟王奔象州十一月王還桂林丁亥二月大清兵破全州至興安永忠兵潰掠桂林而南王奔南寧騰蛟方按師永寧聞報急率一清應選兵入會城見留守式耜相持慟哭三月大清兵薄桂林疑城中空虛直抵北門騰蛟督兵三面禦之大軍知有備遂渡甘棠去騰蛟列師榕江以保會城始靈川團兵殺滇營官頭北走既而歸復式耜持大體不更誅問及滇兵入境居人恐修怨挈妻子爭竄山谷騰蛟傳令不許一人隻騎下鄉均壁榕江軍民乃安是月馬進忠復常德四月騰蛟收潰兵得二萬人複出桂林式耜遣焦璉從行大清軍容甚盛以四部挑戰應選提五協兵為巾軍一清帥突將持戟當前隊叱吒撼山岳大兵退追至嚴關大清兵堅壁不退各將猛戰僵屍橫關自午及酉將士溽暑枵腹請令收兵一清單刀獨殺至興安之三里橋諸將尾其後無不以一當百直抵興安騰蛟報式耜曰初六日嚴關大捷全陽馬到成功矣八日前至鳳凰坪大清兵三路伏松林騰蛟麾兵四路接戰應選一清及王永祚吳興朝馬養麟等十餘將往來馳突望之如在電火爐煙中周金湯熊朝佐沿山東下橫擊破陳而出橫尸如山鸞橋水赤十六日攻全州大清乘其師惰來襲大戰橋東西甫接大清兵退一清追至北關乘勝衝入城城頭矢石如注乃收兵五月十日大清軍益募鈀手二十水陸出戰銳甚應選興朝迎擊斬其一將黃尚賢裹創疾戰不退騰蛟揮兵渡河以棒棒其左右翼勍騎乃退手無一遺者十八日治雲梯應選一清親修敵樓焦璉分督裨將相視發炮炮無不中者十九日用古排柵法遏西北門專攻東南滇營未至守排者兒戲大清兵衝柵出各軍驚走騰蛟一馬在後不至於敗二十日立先登格千金蒲纓請登不克更發五鎮兵出東安斷永州水運勝於石期站林三鼎略黃沙六塘絕其東南糧道俱報斬獲城中大懼二十六日應選督滇營夜攻北關焦璉襲南關蒲纓攻西關平明大清兵棄城退凡八戰五攻克復全州大清兵還永州騰蛟上疏歸功式耜曰為陛下以信臣用臣者式耜一人也式耜亦寄托騰蛟無北顧憂使彈壓勳鎮以圖中興騰蛟督師四年所轄將士土客相雜諸大帥馬進忠等歷百戰不肯輕下郝永忠忠貞營又出盜賊雅性桀驁去止自任而騰蛟廚傳蕭然襪履敝垢幕臺身無僕媵務為寬大優容平己恕物是以秦楚強悍之士咸就羈絡感其至誠不忍離去應選行軍有紀璉多籌運一清敢戰永祚少練纓熟伍法全州戰勝五人之力尤多焉是月金聲桓自歸於江西大清三王聞變引還武昌其明月李成棟舉廣東來歸江南所在響應屯聚山谷以待命騰蛟喜表達行在請聲桓成棟戰江右恢復南京而身自湖南取荊襄行朝軍國一委式耜又請還蹕桂林以圖出楚皆報聞七月騰蛟在全州王命式耜來犒師八月三王撤師還燕騰蛟圍永州城中援絕食人十一月朔永州兵遁凡攻圍三月始復曹志建部將譚國棟等追至冷水灘斬總兵餘世忠擒道官林國棟是月馬進忠襲大兵於麻河斬首七千級二十年來戰功第一騰蛟亦克衡州抵長沙始李赤心與進忠有舊怨三王下長沙湖北巡撫胤錫走永定衛進忠赤心皆潰遁及進忠既復常德繕城積粟收集流亡為攻守計胤錫出就之又密召赤心等來進忠怒焚常德趨湘潭胤錫赤心亦至大鎮屯聚者以十數人情惶惑騰蛟奏言湖北千里一空進忠赤心勢不相下恐變生不測且以數十萬眾共食湖南新定之地兵譁民盡土崩瓦解將在目前欲令進忠等分路立功亟請聖斷處分以彰畫一時金堡掌兵垣與中樞議令騰蛟督進忠及諸鎮圍長沙胤錫率忠貞營援南昌然忠貞營已縱掠長沙大亂趙應選胡一清焦璉曹志建等皆以為響馬心不可測議棄衡州保老營騰蛟曰事急矣非吾親往不可之湘潭以大義責赤心速出衡州皆拔營去大清帥徐勇自長沙驟至勇故左良玉將耳騰蛟名間道使人請附胤錫恥功不己出移軍他徙熊朝佐周金湯未集騰蛟孤軍在湘潭戊子正月烏金王至湘潭進忠一清俱奔潰騰蛟曉起營壁皆空南向慟哭曰臣五年督師心血嘔盡而所成竟如是豈非天乎緋衣坐堂上不去烏金王延之上坐勸使降罵曰若不聞何騰蛟乎何惜一劍七日不食遇害且死謂寺僧曰取一粟河水飲我是水從衡來猶吾君水也進忠前鋒將宣威伯楊某入城中求騰蛟凡七往返戰死諸將為之奪氣由是并棄全州贈騰蛟中湘王謚忠烈時忠貞營援南昌者竟不進南掠永興郴州民人奔訴曹志建志建遣兵圍堵胤錫于龍虎關面讓曰督師如我中湘王何帥統馭百萬絕不殘害百姓今盡瘁封疆香名萬載汝則臭名萬載也胤錫夜半逃出關入廣西自騰蛟沒之明月李成棟金聲桓俱敗死又十有八月孔有德入桂林瞿式耜死之又三年李定國克桂林至湖南嘗欷歔謂軍吏使中湘王在瞿留守何遽至此令長衡郴永間置祠歲時祀焉
論曰明末督師死事系國存亡北有孫傅庭南有何騰蛟功雖不就義烈著矣議者謂傅庭能斬賀人龍立威信騰蛟仁柔短於控馭餘意不然崇禎朝聲教雖微號為一統奉辭杖鉞三軍之士承令股栗而騰蛟當江南離渙之後人懷二心輒為去就威克厥愛有時不濟此亦各遭其世非獨騰蛟之不幸也金堡稱騰蛟布衣麻冠軍行攜二竹笥晚而患目疏草公移俱出口屬家眷百口寄鄧為友隆所獻夫人嘗遣其子文瑞至粵王留之奪情拜都御史與瞿式耜孫昌文同官於粵
堵胤錫
堵胤錫字仲緘江南宜興人父堵翁無子禱於三茅神夢請牧牛兒為子及產字之曰牧子後自號牧遊生少落魄嗜酒亡賴好大言嘗為萬言書抵大守自薦邊才欲北詣經略熊廷弼大言曰熊公雖知兵非我佐之事且敗太守目笑之年三十餘舉孝廉崇禎丁丑成進士自以幼孤不及事父母奏持服三年廬於墓墓上枯桐載華蛛絲成孝字十四年知長沙府山賊蕭相宇擾安化寧鄉數敗官兵率鄉勇破斬之又破醴陵燕子窩賊斬其渠草上飛於是中外稱知兵南都升武昌兵巡副使改督學道乙酉春承督師何騰蛟檄募兵萬人使楊國棟等領之武漢既失騰蛟退保長沙以胤錫巡撫湖北駐常德先是李自成死其義兒李錦等十八部號三十萬屯澧州界上遠近大震胤錫偵知錦母高氏有智略軍事取決而高氏弟一功所部二萬人為諸軍最乃單騎走其營錦一功以戰騎數千來迎稱詔賜高氏命服二人蟒玉及金銀器皆踴躍叩首謝胤錫傳犒引卮論列教以臣忠子孝大義纚纚數千言明日高氏出拜呼錦曰公天人也汝曹不可負別部田見秀劉汝魁賀蘭李來亨等並繼謁受撫表聞閩中封高氏英淑夫人錦左軍侯賜名赤心一功右軍侯名必正餘皆侯號忠貞營加胤錫總督侍郎賜劍印丙戌二月忠貞營攻荊州旬有二日城且陷會大霧赤心等方蓐食忽救兵數萬至飛矢如雨南軍大潰胤錫急令楊國棟張光翠分守澧州回子河以通護忠貞營丁亥三月桂藩至武岡封胤錫光化伯不拜夏大清師下湖南馬進忠王有才等俱走胤錫亦入永保諸土司中朱容藩聞武岡敗自稱監國招討副元帥建行臺於夔州胤錫沂三峽西上責以大義容藩愧悔去號胤錫乃還永定蜀中會師討容藩卒誅死戊子春金聲桓反江西大軍自長衡還保武昌胤錫傳檄諸鎮俱出湖南四月馬進忠下常德王有才下桃源澧州石門皆下忠貞營亦克荊門宜城告捷五月進忠兵戰於牛皮灘又戰於麻河俱勝大舉有日矣忠貞營故盜賊性不順約束且畏敵以荊州殘破欲引而南胤錫無勇往往好語羈縻之始自夔還約以騎三千赴常德助戰竟不至進忠既下常德晉封公赤心乃請取長岳自效進忠惡之十月忠貞營自荊分道南渡高必正率輕騎數百突入常城進忠怒置酒為宴陰具舟渡老營東去以騎兵自環注矢披甲出城走盡焚常城屋及瀕江船必正亦怒請北還胤錫不能制進忠遂掠益陽諸縣而東常德飢忠貞乏食胤錫乃以監軍毛壽登總兵楊國棟守常德自將標兵二萬及忠貞營東攻長沙不克引去會督帥騰蛟於湘潭尋令胤錫率忠貞營援南昌忠貞道掠逗留已丑正月始至攸縣南昌已破騰蛟亦自湘潭被執群議皆惡忠貞并咎胤錫胤錫遣堵正明尹具瞻以五千人守永興陸士毅守安仁龔龍守攸縣自率萬人及胡一清之師守衡州三月戰於草橋兵敗走萊陽將趨永興軍永興安仁攸三鎮先潰正明士毅及待詔潘哲中書邵履正皆死之胤錫走郴州道遇大清兵幾獲日午大霧夜螢火數萬從照之以故免晨夜兼行達桂陽鄞人曹志建以功封保昌伯有眾數萬屯桂陽地險而完忠貞營過之大掠志建恚謂故胤錫招撫因其至阻之籠虎關盡殺其將士廣西明經何圖復結寨楚粵界上胤錫使赴難得間道至賀縣志建擊殺圖復六月胤錫至肇慶拜大學士在直三月時忠貞營已入廣西抄掠藤鬱兵民厭苦秋加胤錫督師兵部尚書使調護忠貞出嶺經略湖南胤錫至梧州部下稍復來歸而期赤心等竟不至造其營詰之赤心初敗於郴戰馬鎧仗俱盡將卒疲無意北出更欲胤錫代請高雷休兵胤錫不可別部劉世俊劉國昌願出楚親至潯迎之他鎮遷延不至胤錫恚恨疾亟十一月二十六日舟泊潯江夜半遽索紙筆草遺疏復自題其像擲筆謂左右曰吾荷國重任不獲免胄赴斗至斃命臥榻死誠餘恨豈若葬魚腹中洗此腸胃奮起欲自沈於江從者力抱持之遂以是夜卒於舟子世明先數月死軍前赤心等或死或降竟無成後五六年友人魯釗南求遺骸不得得題像以歸曰吁嗟牧子遭家不造誠身事親遭時多難誠身事君四十九年孤兒逋臣聞者哀之釗字桐聞亦狂士胤錫未第時與交如釗輩凡十人號十鈍或曰十遁亦號十癡甲申之變散去多不知所終惟釗存
論曰明世士大夫才之不稱其志者皆是矣未可以獨責胤錫竊怪闖獻二賊同屋明社洎乎末路遊魂惴息卒複依命來朝然定國能自拔於汙濁而自成之部無有聞者豈天種其才以揚亂焰則有餘資廓清則不足乎抑重臣有如宗澤其人出而紀綱之其悍桀固亦可用哉
餘姚邵廷采念魯撰
瞿式耜
嚴起恆
瞿式耜
瞿式耜字起田蘇州常熟人景淳之孫也父汝說官部郎時嘗抗內監知名當世累遷參政式耜少有才譽萬歷丙辰成進士知永豐崇禎元年戊辰擢戶科給事中是時魏忠賢新敗其黨阮大鋮楊維垣等猶陰結朝士幾幸投閒以復東林之禍縉紳上章多用王安楊左崔魏為對案清議搖惑流品雜進上雖精明未能盡厘式耜意憤惋疏陳六不平略曰張差一案以風顛二字抹之乃慈寧召見劉光復詞涉唐突以致幽囚今追錄其忠贈恤葬祭而赤心調護東宮之王之寀無望贈恤復官槁葬城外臣所謂不平者一也紅丸一案聖躬委頓豈臣子嘗試邀功之日崔文昇李可灼優旨放歸彼嫉惡防奸之孫慎行尚推敲啟事而可灼登訪冊與廢棄諸賢並列臣所謂不平者二也移宮一案楊漣左光斗防微杜漸以擁護先帝為心賈繼春之持論自是移宮後處分今漣幸有擊璫二十四罪之疏贈恤從優果如諸臣一偏之見不將與之寀慎行同其沈抑乎臣所謂不平者三也封疆為重熊廷弼梟首西市傳示九邊而三路喪師之楊鎬與擅離汛地之王化貞竟逍遙福堂且有以化貞登薦牘者人皆知廷弼以門戶殺非以封疆殺何以嚴邊臣失事之禁臣所謂不平者四也楊左羽翼先帝於倥傯之中大權不至旁竊宗社安於泰山非與王安有交結之情如崔呈秀黨附魏忠賢為不解之誼也今動以王楊崔魏為對案無論楊不可與崔對即王亦豈可與魏對一腔忠義蒙此惡名臣所謂不平者五也五虎輩雖罪未盡法贓未籍沒然既顯暴於天下彼甘作乾兒造意主謀無毒不具之魏廣微固寵逐膻無醜不備之顧秉謙其它馬全田立極等或媚璫而反取憎或璫敗而猶彌縫乃死不僇屍生不褫奪何以為大臣黨閹戒臣所謂不平者六也疏入報聞後坐其師錢謙益詞連下詔獄免歸終威宗時不見用福王即位起原官唐王立擢僉都御史巡撫廣西時靖江王亨嘉稱帝於桂林用楊國威等為將舉兵欲東使人至梧州召式耜式耜密告總制丁魁楚思恩參將陳邦傅來援未至而梧州破令式耜易朝服朝脅以兵不可乃囚式耜逼廣東魁楚擊敗之還走桂林圍之式耜授計國威旗鼓焦璉使圖國威邦傅亦至遂克桂林獲亨嘉致福省廢為庶人幽死棄國威及其給事中顧奕等於市唐王封魁楚平粵伯邦傅思恩伯進式耜兵部侍郎副都御史桂王即位進吏部尚書兼東閣大學士首疏言草昧之初宜養聖德修紀綱慎號令挽人心布威武起用人望招徠賢俊為首務王虛己聽會唐王聿稱帝廣州遣兵爭三水式耜督師出御總督林佳鼎輕進遇東兵於海口東兵皆大艦乘東南風縱火矢炮焚西舟西兵凳岸淖深三尺人馬俱陷佳鼎死李明忠僅以數十騎免王奔梧州已知閣部師全再下肇慶王為人仁柔少斷無雄視經略之意動止循家人小節暗於知人初正位號南中兩粵湖南滇黔西蜀均隸版籍舊臣呂大器李永茂等先後繼至兵食粗足文武略備而王及太后王氏皆畏苦軍國冀得無事小逸始議不欲監國強而後立猝聞風鶴追咎臣下式耜等深以為憂太監王坤既亂北政復自南都走閩奉使在粵王與語說之入掌司禮監由是內批四出群小進用首斥諫官劉湘客等大器永茂皆告去式耜爭之不得李成棟入廣州殺唐王及蘇觀生行朝震恐式耜議扼峽口決戰坤固請西避
大清順治三年丙戌正月王再至梧州肇慶遂破復發梧州趨府江於是百官奔散丁魁楚走岑溪王化澄走潯州晏日曙田芳等走搏白獨式耜及方以智吳貞毓吳其靁程源馬吉翔等十餘人從行成棟進攻梧州巡撫曹燁出降二月王至桂林式耜肅殿陛敕守御誕告楚蜀各鎮以朝廷所在薦賢才之可達桂林者王錫袞文安之為相周堪賡郭都賢劉遠生為六卿丁時魁金堡為給事皆召用惟錫袞安之以滇蜀道阻未至進何騰蛟閣學督師倉卒布畫皆有體要兵氣再振行朝始尊未幾丁魁楚沒於藤江遂陷平樂桂林震動王坤又議走武岡式耜見王泣曰臣本以桂林起事願與同存亡況東粵既失所存惟此一隅棄之入楚百武岡何益我退一步則人亦進一步我去速一日人來亦速一日半年之內三四播遷軍民瓦解何以為國不聽乃自請留守桂林駕暫駐全州以扼楚粵之中詔封焦璉富川伯隸式耜摩下同守會城加陳邦傅為侯守昭平三月大清兵圍桂林衝入文昌門焦璉自行在方至從數人控弦提刃接戰卻敵大清兵屯陽朔城外俱降式耜與璉危城孤守劉承允兵至式耜括庫藏夫人邵捐簪珥以犒終不肯出戰卒與焦璉兵鬥大掠而去五月桂林積雨城壞大兵四面肉薄急攻焦璉負創奮臂往來馳救呼督師撫按分門守用西洋銃擊其騎卒尋出城大戰自辰抵午士皆致死明日復戰大兵引退會陳子壯張家玉陳邦彥等起兵攻廣州以救桂林於是成棟解而東遂復陽朔桂林被圍三月外坑大兵內防亂卒式耜一手指揮乃得底定焦璉久將桂得桂人心式耜國士遇之故獨得璉死力論功進式耜太子太傅封臨桂伯表讓不許請告自劾言自二月十五至五月二十九此百六日中遇患者三皆極危險變故當前總辦一死字亦遂不生恐怖不起愁煩惟是臣之病不獨在身而在心不徒在形而在神身與形之病可療也心與神之病不可醫也時王在位一年未有令聞王坤去後周鼎瀚馬吉翔更進用事行在大權一歸劉承允式耜憂國故以疾喻又請還蹕全陽不報七月焦璉復平樂陳邦傳復梧州式耜表賀粵西全定大駕早還桂林昭告興陵王心知式耜忠制於承允不能行八月大清孔有德入寶慶遂襲武岡承胤迎敵商邱伯侯性遣兵赴難王自古泥入柳州式耜疏言乘輿不可他移一步滇黔荒遠忠義心渙三百年土地僅留粵西一線且山川險要兵馬糗糧俱自可恃惟陛下堅守無為群議搖惑以系天下興復之望會永州郴州破潰兵入桂林者數萬督師何騰蛟新輔嚴起恆俱至式耜修甲兵營芻穀促騰蛟再出全州集郝永忠焦璉等要言於神期以同憂國事皆嘆泣稟令其冬陳邦彥張家玉陳子壯俱敗沒式耜聞之為位東向而哭十一月王還桂林式耜與起恆並相中外相慶
順治五年戊子二月郝永忠兵潰於興安馳至闕下大掠王欲西走式耜力爭謂督師警報未至營中夜驚無大恐眾意不能止式耜曰果不得已俟督師歸咫尺威嚴士氣百倍若以走為策桂卮柳益危來師今日可至桂明日亦可至南太反複數百言起恆亦勸王宜鎮以安靜如出恐桂城遂難保事且不測俱不聽夜半王如南寧起恆從夜潰兵四掠職官無一得免式耜傷足被逼登舟遇劉遠生丁時魁劉湘客於樟木港乃入民舍草檄分路四發暫駐陽朔召焦璉於平樂入援湖南將周金湯熊朝佐亦至檄簡討蔡之俊先入城宣式耜令僉事邵之驊部署璉兵人情始定何騰蛟自永寧馳回集胡一清趙應選等數千人入守三月大清兵至桂林式耜及騰蛟出禦退之加少師賜精忠貫日金章璉等皆進爵式耜念南寧蠻鄉非駐驆所日為迎駕計以大清兵尚在興安與騰蛟且戰且守謀復全州以恢湖南式耜為相持大體雖際喪亂動引古義如立治朝多所匡正廣西巡撫魯可藻自署兩廣故例東撫稱制兼廣西西撫稱撫式耜曰方今武人多自署撫軍帥一面帝制輒自命貽遠人笑予代疏請御遏不可周鼎瀚以閣部擅竊式耜疏正之武岡之亂言官彈鼎瀚以附承允入直式耜票擬獨不苛曰王沂公言進賢退不肖皆有體瀚係大臣應聽自免陳邦傳據潯梧自稱世守不止供式耜疏駁之曰今日功晉五等尚未裂土且海宇浚剝假粵西一隅為郊畿百官六師於是取給輒曰世守豈老成憂國之心哉式耜雖在外朝廷之事未嘗不極言力請疏曰臣與陛下患難相隨休戚與共原自不同於諸臣一切大政自得與聞廟議可否國勢所關本亂而求末治不可得也又念行在久無講官經筵不御石室塵封何由聞得失因手書八箴於扇進之是年春金聲桓以南昌歸孔有德等退軍武昌夏騰蛟復全州李成棟亦以廣東來歸奉表迎乘輿江南響應式耜上疏言行在大政履端謹始不可不慎臣謂廣東軍功爵賞文武署置一歸成棟不宜更易且楚黔雄師百萬騰蛟翹首威靈如望雲霓大駕遽東軍中將吏必謂朝廷樂新復之土成棟亦有邀駕之嫌號令既遙事機便異請一見東諸侯俾共瞻至尊音容面為慰勞指屬然後責其盡意於東揣勢量情柔遠能邇道無過此王欲東式耜再請還桂林以圖出楚不報會聞吳貞毓勸王幸廣州式耜急使劉遠生入見阻之成棟自嶺還修行宮且邀駕遠生奉使至廣謂成棟曰今爵駐此爵賞征伐人疑有私不可不嫌成棟乃止八月王至肇慶成棟陛見首言式耜擁戴元臣不宜久勞疆場請召還綸扉以資啟沃王遣官三四輩召式耜式耜念身在西省則東朝重且時事遽難逆睹安危之機在外不在內辭不赴時五嶺道通朝士輻至李元胤袁彭年新自東來與劉湘客金堡等一見輒契期以肅清綱紀培植善類相勵權幸多不便陳邦傅與成棟爭寵未幾又召何吾騶黃士俊入閣祖用敝政更置臺諫行朝囂然水火日深而式耜以度量包容公忠調護舊人新附皆倚為重成棟戰亦不利
順治六年正月何騰蛟李成棟金聲桓俱敗死王命式耜代騰蛟總督川湖滇廣軍馬賜敕有曰得卿在桂朕無西顧湖南進止惟任便宜未幾衡永皆破趙應選胡一清潰入廣西式耜請以兵科給事中吳其靁監諸營軍再出屢疏勸王以歲月稍暇財力優裕宜一心并力修內治以自固嚴外備以自強且積弊之後易致振興也一才一藝之士靡不收羅幕府每慨人才凋零殆盡凡趼足而至者非懷忠抱義之人亦亂世取功名之士人之精神歲月不用之於正則用之於邪安可驅為人用故人咸以桂林為稷下七月式耜遣胡一清出屯全州順治七年正月尚可喜入南雄韶州肇慶大震王欲出奔式耜馳奏言粵東水多於山不利騎戰自成棟歸順始有寧宇財賦繁盛十倍粵西騎士材官南北相雜中興根本雜得易失且韶去肇數百里強弩乘城亦可堅守以待勤王今遂棄之悔可及乎不聽如梧州可喜遂圍廣州二月黨人獄起金堡丁時魁蒙正發劉湘客下錦衣衛式耜奏言俶擾之時宜保元氣勿濫刑詔獄追贓乃熹廟朝魏忠賢竊權鍛練楊左事何可祖而行之敕班四人罪狀示式耜式耜封還敕書言法者天下之至公不可以蜚語橫加考案且四人得罪各有本末臣在政府不言恐失遠近人望其何辭於後世凡七疏始改命三法司久乃論戍秋孫可望襲據貴州十月孔有德破鎮峽曹志建潰式耜遺起恆書曰今東疆危迫天下事大都不可為吾與公身為重臣遭時板蕩不能拯救徒以一死塞責何面目以見天下士起恆奉書而泣十一月二日廣州陷五日孔有德入嚴關桂林城中大亂潰兵四掠式耜衣冠危坐署中時張居正曾孫同敞為兵部侍郎監一清軍於靈川聞變南奔曰安可使留守獨殉社稷自江東泅水至直入式耜寓曰事迫矣公將奈何曰今日是式耜死日但陷封疆負國死悔恨耳同敞曰君恩師誼敞當共之詰旦城陷被執有德諭使降式耜不應同敞大罵白梧擊兩臂折牽出共幽一所大清軍壯其義間饋酒食同敞縱飲和詩歌題牆壁俱滿閏十一月十七日遇害桂人哀號載道
初金堡戍清浪阻兵止於桂林為僧至是遣僧義持書上有德請收葬式耜同敞略曰故督師大學士瞿公總督學士張公皆山僧之友也已為王所殺可謂得死所矣敵國之人勢不並存忠臣義士殺之而後成名兩人豈有遺憾於王即山僧亦豈有所私痛惜於兩公哉然聞遺骸未殯心竊惑之古之成大業者表揚忠節如出天性殺其身而敬旦愛其人若唐高祖之於堯君素周世宗之於劉仁瞻是也我太祖之下金陵於元御史福壽既葬之矣復立祠以祀之其子犯法當死又典法以赦之盛德美名於今為烈至如元世祖祭文天祥伯顏恤汪立信之家豈非與其植彞倫者耶山僧間嘗論之衰國之忠臣與開國之功臣皆受命於天同分砥柱乾坤之任天下無功臣則世道不平天下無忠臣則人心不正事雖殊軌道實同源兩公一死之重豈輕於百戰之勳者哉請具衣冠為兩公殮瞿公幼子尤宜存恤張公無嗣益可哀矜並當擇付親知歸喪故里則仁義之譽王且播於無窮矣如其不爾亦許山僧領屍隨緣槁葬揆之情理亦未相妨豈可視忠義之士如盜賊冠仇然必滅其身狼籍其支體而後快於心耶書未上吳江楊藝衣衰絰挂冥錢衣上號哭於市見文武將吏叩頭請收葬凡兩日見聞者為泣下令備棺衾殮藝見義索堡書觀之曰傳世文也然吾已得請更上書恐生事若但同我殮兩公於義盡矣并瘞北門之園王贈式耜粵國公謚文忠同敞江陵伯謚文烈桂林既破而陳邦傅叛以潯梧降尚可喜耿繼茂亦略定高廉雷瓊兩廣俱破嚴起恆從王入南寧為孫可望所殺又八年王入緬又二年吳三桂執王去害於雲南距式耜之死年十三矣
論曰聞之長老唐桂之際相國死義者非一而虞山瞿公為最以南都全盛文武在位畫江自守僅乃一年方馬百戰精旅望風降附視去共君如塵垢瞿公名為留守身無見兵徒以忠義激厲二三羈縻強悍之士困守孤城餉絕援窮人無怨叛力竭而死公何憾哉張司馬別山斷臂不屈無忝前人金堡稱其有過人之才氣良然
嚴起恆
嚴起恆字震生一字秋冶浙江山陰人從父誼官京衛舉順天鄉試崇禎辛未成進士授刑部郎恤刑廣東多所平反擢知廣州府饋遺卻絕有自粵西載乳石峰如玉筍者三以獻起恆列之階前署其堂曰留石及遷蘄黃監司石留廣州由是清節大著壬午移上湖南道京師陷歸紹興福王時移衡永守道南都破罷居南寧桂王即位肇慶知起恆名擢太僕卿尋晉戶侍郎召赴行在改兵侍郎升戶部尚書再晉吏部尚書大清順治四年丁亥八月王在武岡晉內閣大學士加太師十一月王還桂林起恆與瞿式耜同輔政戊子二月大清兵襲郝永忠於興安王幸南寧以起恆從李成棟反正又從王至肇慶孫可望求封親王起恆持不可陳邦傅等竟矯詔封可望為秦王可望以故深恨起恆庚寅二月尚可喜圍廣州王奔梧州黨人獄起金堡丁時魁蒙正發劉湘客下錦衣衛拷問血肉狼藉中書舍人管嗣裘衡州舉人王夫之謁起恆曰國勢如此而作如此事奈天下後世何起恆曰吾亦冤之然無可如何也嗣裘曰誰秉國鈞而令至是相公不可為此言起怛瞿然索衣冠請對不得入率諸臣伏沙灘求免刑式耜及勳鎮各疏申救堡等卒得不死起恆亦罷相居平浪頃之王用李元胤請手敕召起恆復入直其冬廣州桂林破王奔南寧起恆從辛卯二月孫可望遣步將賀九儀以兵入衛詣起恆舟所白事陰掣舵牙擊起恆入水左右莫敢救後三旬有青山漁人集網見虎從水次負一冠服人上山嘩然登岸相逐虎置其人去冠服不敗面如生舉人杭思齋來視固起恆也密聞於朝葬青山陰賜鑒湖先生號立石可望逆形既著王追思起恆賜謚忠靖死時年五十二後十四年子文馴走葬所求三日夜不得傍徨哀慟有老父引至識之忽失其人遂改葬桂林文馴奉母居廣西
論曰起恆雖罕濟變才然居官清事主忠遭際末造行巳持論確守其素使武夫悍將見而心下要亦不易論者記兩粵存亡以瞿嚴並稱又言其儀表魁梧想見隆萬盛世相臣之度遭時不造先後致志悲哉
餘姚邵廷采念魯撰
陳子壯
張家玉
陳邦彥
王興
陳子壯
陳子壯字秋濤廣東南海人萬曆己未進士第三人授編修天啟中父熙昌為給事中論魏忠賢杖戍子壯亦以典浙江鄉試試錄語誹謗坐黜崇禎初官禮部侍郎糾唐王不法事又議宗室不宜授官下獄戍
大清順治二年乙酉春福王起子壯禮節尚書忤馬士英歸五月南都敗桂恭王寓梧州子壯議以王神宗子光宗弟宜嗣大統總制丁魁楚巡撫瞿式耜等皆是之唐王立乃巳王敷求舊德徵子壯入閣子壯以閩事制在鄭芝龍辭不赴而香山何吾騶應召復相丙戌秋王奔汀至上杭之白蓮大清兵追及吾騶走王倉皇馳不知所終吾駿竟歸香山是時僉都御史張家玉將粵兵數萬將出江西聞上杭敗潰歸東管桂王由根監國肇慶聞子壯先王時議即家拜大學士太保兵部尚書節制江廣閩楚軍務會唐王聿至廣州未果行
張家玉
張家玉號芷園廣東東管人崇禎癸未進士庶吉士李自成陷京師家玉罵賊被縛賊愛其美秀而辨釋之家玉為文譽賊乘間南走馬士英方與東林構離以家玉為周鳳翔門人羅織削籍居錢塘與同邑副使蘇觀生等護唐王入閩唐王立為侍講見政決鄭氏請出效死行間命兼兵科給事中監永勝伯鄭彩軍先驅抵廣信解撫州圍觀生視師南安丙戌正月大清兵圍家玉於新城力戰得出加僉都御史尋與彩議不合請回粵召募兵方集閩敗報至遂潰冬十月贛州破觀生棄南安還保廣州陳邦彥諫不聽大清將李成棟略定漳泉將窺惠潮兩粵大震
陳邦彥
陳邦彥字會斌廣東順德人崇禎十七年聞都城陷慟哭走南京上中興政要書萬七千言不報唐王入閩得其草於蘇觀生曰奇才也召為監紀推官詔至而邦彥舉於鄉改職方主事監狼粵兵駐南安數為觀生圖計不能用及唐王事敗觀生欲度嶺議所立邦彥曰國自有主非閣下所急今大清軍全力在閩宜注意東備疾走惠潮因漳泉未潰以控扼之猶可及也若以擁立為功動淹時月待敵度關而行此土崩之勢難與守矣邦彥請留一軍為閣下固鎖北門效死以之南安士民遮道請邦彥共守不許遂全軍入廣州時丁魁楚已奉桂王監國觀生故與魁楚隙不懌邦彥引義力爭乃遣邦彥奉表勸進且迎駕已行而唐王聿至觀生意變邦彥至梧聞聿立頓足曰是尋縱譚尚亡不日矣告魁楚及都督侯性請王速詣肇慶早正大位屬人心擢邦彥兵科給事中齎敕還諭觀生觀生頗不安欲約和會西撫林佳鼎與廣州總兵林察戰沒觀生意又變邦彥乃變姓名逃入高明山中十二月李成棟破廣州聿及觀生自殺遺臣子壯等亡匿山谷北撫佟養甲使人召家玉不至土人餘龍聚眾二萬屯甘竹灘潰軍亡將多往依焉丁亥春成棟略定廣東諸郡王棄肇慶西奔魁楚敗死遂破肇慶梧州平樂圍桂林瞿式耜焦璉悉力守禦幾陷者再邦彥出自山中晝夜泣念禁旅單弱而湖南疏遠猝不得入援獨乘其未定得奇兵徑襲廣州此孫臏所以救趙也會東管焦麗到溶二鄉結保害大軍數百人其渠何不凡莫子元迎家玉入居東管邦彥單舸赴甘竹灘說余龍乘虛攻會城龍帥舟數百道海遇大舟百餘舶於東管焚之遂薄廣州城中民夜掠食且盡養甲遣騎急報成棟揚言便道徑取甘竹龍懼引退成棟解圍東桂林得完於是邦彥起兵高明三月成棟陷東管家玉斂軍到溶到溶陷家玉祖母陳母黎妹石寶俱赴水死妻彭被執不屈斷支體殺舉人韓如璜家玉走西鄉大豪陳文豹聚鄉兵奉家玉進克新安邦彥遺家玉書曰成不成天也但得牽制北騎數月無西則潯梧之間可完葺是我不收功於東收功於西也成棟自是不能復西家玉使張元瑩奏事桂王加兵部尚書提督嶺東軍務右副都御史而邦彥遣門人馬應房與餘龍攻順德成棟至順德龍敗應房被執赴水死四月龍再戰死黃連江邦彥棄高明收敗卒別徇江門下之勢復振養甲得降人知前攻會城謀出邦彥患之使數十騎掩其家龍山獲妾何氏子和尹虞尹為書招邦彥不答判其尾曰妾辱之子殺之身為死臣義不私妻子也養甲猶厚侍之會郡紳李星一舉人杜璜起兵攻肇慶遂殺邦彥家屬璜等亦死大清兵攻西鄉不克家玉遣兵入東管戰於赤岡五月復攻東管不利退保西鄉成棟攻圍數日家玉走西鄉隨破陳文豹等俱見殺家玉至鐵岡得姚金之陳穀子等三千人攻龍門入居之進克博羅及連平長寧攻惠州不克克歸善還屯博羅大清兵來攻退走龍門家玉為人有奇氣少好劍術多結山澤之豪顧盼自喜以故蹶而復起所至翕然時粵東起兵殉節甲於他省以家玉邦彥子壯稱首自耕夫女子至於軍伍盜賊無不識三人名字邦彥沈練家玉英果其人皆出子壯上子壯老臣秉直道不苟立議論為去就朝野瞻望於家玉邦彥父行兩人倚為重家玉在龍門分兵列龍虎犀象四營進攻增城入之所在鄉兵特起故虎賁將軍王興屯新會之文村高涼崔良檟潮陽賴其肖等先後聚眾攻克州縣夏六月子壯起於南海之九江邦彥來會是時成棟方東擊家玉會城虛故指揮楊可觀楊景曄及子壯婿前知州梁若衡等結花山降盜三千人謀召子壯定約子壯攻西南邦彥攻東北以七月七日城中三鼓俱發子壯意喜謂廣城且唾手得遂先二日薄城家人盛服至城下張檄被執可觀方與景嘩計事聞子壯攻城驚曰死也奈何必泄矣語畢捕去養甲使引餘人可觀怒曰今日丈夫斫頭耳終不緩一死殺天下英雄也並遇害花山人皆死子壯駐五羊驛邦彥後至曰公無再誤今成棟必還救我伏禺珠葦間火之公大艦嚴陣侍其西成棟敗城必下矣計定成棟過禺珠洲勢甚盛邦彥火舟少衝之焚其數舟成棟引而西邦彥尾之平明迫子壯軍子壯軍不知邦彥至望帆檣蔽空上以為皆北舟陣動子壯倉卒傳令不及後軍拔船先走成棟因擊之遂大敗子壯退保九江邦彥乃收兵攻城城中揭可觀景曄首邦彥哭祭之知事不濟退破三水會總兵霍師連於胥江前御史麥而炫複高明以迎子壯湖南道黃公輔御史連城璧亦攻下新會新寧八月清遠指揮白嘗燦殺知縣何甲迎邦彥邦彥以清遠廣州咽喉引兵赴之因橫江樹柵絕嶺東餉道九月成棟水陸二萬爭清遠會北風起師連以火舟出柵大戰成棟敗走悉舟追之風忽反成棟還戰師連舟迫珊不得入遂潰師連死精銳盡喪成棟進攻城邦彥嘗燦與大學士朱學熙嬰城守十日不拔乃穴城及城實以火器戰酣城崩十餘丈嘗燦死城陷學熙自縊邦彥猶率數十人巷戰自辰及午肩受三刃走學熙園亭題詩於壁赴池水牽出致廣州使作書招子壯邦彥曰陳督師誓扶弱主比之邦彥未敗時有一日則盡臣子一日之責邦彥有死不能為此也養甲使醫視創膳夫進食並笑卻之九月二十八日磔於市年四十五臨命歌曰天造兮多艱臣也江之滸書生謾談兵時哉不我與我后兮何之我躬兮獨苦崖山多忠魂後先照千古肝忽躍起擊監者面驚怖數日死始邦彥在三水欲練兵足餉大舉倉卒赴清遠布畫未定又大風忽反天敗霍師連故速即於難子恭尹走增城父友湛粹破千金匿之十月成棟馬步萬餘至增城家玉緣溪設險分兵為三以自救成棟令杜永和閻可義分攻之大戰十日力盡而敗或請潰圍去家玉曰矢盡炮裂欲戰無具將傷卒死欲戰無人丈夫立天常犯大難事勢已去烏用徘徊不決坐待執縛以頸血濺敵乎哉起遍拜諸將自投野塘中死年三十三先後從家玉死者師林洊從弟有光有恆及鄧棟材韓如琰楊如遠等數十人父兆龍弟家珍為人藏匿得免於是成棟專圖子壯十一月用四姓盜鄭昌等為導破高明殺前知縣李實蓮執子壯及麥而炫送廣州養甲厚享子壯曰不處公極刑即威不立以犯旗示之遂衣以赭舁遊城子壯被數十刃呼高皇帝烈皇帝不絕口而炫從死是日養甲召何吾騶王士俊李覺斯黃應華諸降紳聚觀舉酒屬曰諸公畏否皆鞠躬曰畏已改容詫曰真忠臣真忠臣子壯男上圖被獲家僮伯卿請寸斬以贖主人之孤得免死戊子春贈子壯番禺侯謚文忠家玉增城侯謚文烈邦彥兵侍郎謚忠愍以家玉之封封兆龍家珍上圖恭尹皆贈錦衣官是年六月成棟以廣東歸吾騶士俊復夤緣入內閣每朝會言及子壯未嘗不嘖嘆曰真忠臣真忠臣
論曰董先生瑒與恭尹交詢邦彥遺事言於書無不讀歲授經入以遺昆弟友戚之貧者動止稟庭訓縣令以百金聘典家塾父弗命往弗往也及得馮氏隨筆云邦彥固子壯門人信哉其家庭師友所受不苟然乎家玉神明英暢北都陷賊審權達節已名蓋天下使聲桓舉而楊萬存成棟歸而子壯家玉邦彥猶在事詎可量哉數人者殺身成仁然國之元氣於斯盡矣
王興
王興廣東恩平人字電輝故虎賁將軍
大清順冶四年丁亥春李成棟略定廣東進逼桂林陳邦彥張家玉等各起兵攻復廣屬州縣興亦起兵新會新會有地曰文村在萬山中大海之澨接於新寧開平恩平陽江陽春連廣肇二郡六邑興以成棟兵盛未可輒克乃入居文村唐王弟聿鍔暨宗室皆往依興興奉之甚恭謹成棟來歸桂王至肇慶遣大理卿連城璧齎詔勞興將移其兵度嶺不果庚寅冬尚可喜入廣州十郡皆附獨文村不下累攻不能克遺臣亡將懷慕興義來附者益眾地既阻險用桂王正朔服色以死自誓不臣於大清乙未七月可喜大會水陸兵攻興入其境曲屈鳥道刺竹叢立多陂塘騎不得馳短兵接戰數步一折皆失所長大清將盛登科等二十餘人戰死可喜乃斷要道重壘塹溝明年八月文村食盡可喜惜興才復招興是時義鳥金光為平南掾有俠氣可喜非光言不從而故相王應華雅善光嘗為小盜所得獻虎賁營興客遇之令應華作書曰必得金公絢字光手書來者歸款從之乃遣使齎敕印及子五人謁可喜可喜厚齎使人偕其使還報興終不出見是日宴其吏士諭以釋甲無貽害生靈夜分具衣冠舉家自焚聿鍔亦吞片腦卒興又有幼子五人可喜並善待之是歲桂王入緬興以全滇俱破行在無主決意罷兵卒以身殉
餘姚邵廷采念魯撰
李乾德楊展
王祥皮熊
李乾德楊展
李乾德字雨然四川南充人崇禎四年辛未進士歷官湖南巡撫禦張獻忠於長沙敗之後力不支退屯貴州之牙又上女下川以圖興復會袁韜武大定自順慶敗而南乾德承制撫之初獻忠部賊袁韜有罪當斬率數百人亡命聚眾日盛號姚黃十三家所過焚殺督師王應熊授以副將使守順慶小紅狼別部武大定先降於總督孫傅庭傅庭死保南山戰敗走興安踰廣元與袁韜合眾數萬人謀突秦而西大清兵擊敗之喪失婦女輜重略盡收餘眾萬餘棄順慶而東過涪入山由武彭以趨牙又上女下川歸於乾德初曾英戰沒守涪者為英部下涇陽李占春項城餘大海聞袁韜由順慶南下占春等避之東走夔州會朱容藩自肇慶入蜀取道施州衛溯江西上說占春大海將其眾復回時大清兵追袁韜等陸行新鎮盧光祖以舟師泊湖灘所將皆曾英舊卒不意占春等猝至戰不利大清兵以全蜀殘破亦北還順慶占春乘勝復至涪結營忠州之平西壩號萬姓營大海屯花陵河乾德既得袁韜武大定兵亦獎率之返斗入佛圖關據重慶韜自恃兵強欲踞諸軍上占春宿將恥為之下謀夜襲韜軍取乾德去乾德素善占驗夜觀星象與韜言宜有急兵是夜占春至有備不能克乾德巳徙他舟獲其家口旦復還之乾德雖書生負宿望故諸鎮爭得之以為重已進爵至太師咸稱李太師云武岡之變或傳王被執朱容藩在夔自以宗室冒稱楚世子監國招討副元帥諸將皆賀乾德故不平未幾故相呂大器自黔來過占春營具言王無恙容藩僭竊不宜輒受爵號占春遂不復事容藩於是乾德傳檄聲容藩罪容藩益困乃北依三譚以兵攻石柱司占春救之容藩敗走為追者所殺大器遍歷諸營太息謂乾德曰楊展志大而疏袁武忍而好殺王祥尤庸懦不足仗蜀事其尚可為乎回黔至獨山州發背卒乾德及袁韜等既與占春構隙且重慶乏食乃使人說楊展與合兵
楊展字四川嘉定州人崇禎七年甲戌武進士官廣元守備從巡撫龍文光入成都補川鎮中軍張獻忠破成都展被執迸脫其縛入江泅水而下至嘉定曾英等兵起展亦乘間入犍為殺偽令進攻州城州人開門納之展遂據嘉定獻忠死其黨散走蜀地俱殘破歲復饑大清兵北還嘉定近省而險展善於撫眾遺民餘寇相率歸展獻忠將去成都輦金玉沈諸江展使壯士乘巨筏探求之數月獲大鏹巨萬計民間饑饉厲疫相仍斗米至三十金沿道餓死或父子相烹食展乃遣使百餘輩赴黔楚告糴前後入米數十百萬石自鄉先生以下及弟子員具贍資朝夕與處農人給牛種口米擇田而耕願從軍者補伍百工雜流各以藝就食貧無告者廩之於是巴蜀孑遺賴以全活甚眾是年秋大獲展遂雄視全川川人走四方者述展慈愛莫不流涕順治五年戊子封為華陽伯晉錦江侯以旌展功乾德使至展意己與乾德俱蜀人又有袁武之助大喜約為兄弟居之犍為供億相望於道久之展復與占春通問袁武請丐無已展不能悉應遂有隙乾德屢諷展經營川北展不能聽乾德亦薄展終不可與有為而謂袁武驍勇才氣足資謀欲殺展而並其眾適袁韜生辰展具舟親以牛酒貲幣致祝并犒其師韜治酒高會展以甲士五百人長刀自衛入夜犒從者酒五百人皆醉即座上擒展囚之別室尋殺之因發兵圍嘉定諸將奉展妻及子景新誓死以守久之城中飢人漸有異志王祥曹勛李占春等援嘉定者皆敗去於是內應者以城降夫人自縊景新北走展士馬財賦盡歸於韜大定眾論俱不直幹德宜賓樊二蘅貽書誚讓之詔切責乾德問展死狀諸鎮上書請會師致討會粵東湖南喪師而止庚寅孫可望據黔將圖蜀為展訟冤聲幹德及袁韜等罪遣王自奇將兵三萬由川南進別遣劉文秀精甲萬人由滇渡金沙江踰大小象嶺過大渡河出黎州取曹勛以襲其後韜等不知方悉力拒自奇川南月餘文秀由黎雅趨嘉定韜等撤師還救六戰六勝自奇自後掩之遂大敗韜遯大定就執乾德全家自沈於水死之可望以白文選鎮重慶守四川
論曰士不講學敦本而競談縱橫功名鮮不敗天下事者蜀遭寇難生民以來所未聞而得楊展為之安全咻噢豈惟展賢蓋亦有天意焉李乾德虐民而背天是以負展名隳末路功卒不就死有餘恨縱橫之害於茲可鑒矣
王祥皮熊
王祥四川綦江人崇禎末為九圍子隘官素號勇悍張獻忠陷四川惟遵義未附大學士王應熊還自京師承制即遵義置幕府以滇人馬乾行巡撫事與監司劉鱗長王芝瑞等傳檄縞素討賊邑紳刁化神以鬼術募兵甚伙應熊使涪將曾英襲取之遂收復重慶祥亦出師綦江與相犄角祥威望不及英而幕府委任過之順治三年丙戌十一月望大清兵入西充斬獻忠孫可望等南奔過重慶擊英殺之是月抵綦江明年正月由遵義入貴州祥等走永寧山中大清兵略定蜀地巡撫干於內江被難芝瑞鱗長皆從間道歸應熊薨於畢節衛祥於永寧赤水間招集潰兵及賊之敗散者聚至數萬人復入據遵義撫諭屬邑及綦江內川皆下遵義地饒而阻士大夫避亂者多歸之戶口充實雄於諸鎮朝廷用御史錢邦芑言封祥為平冠伯平冠故曾英封號祥得之一時以為榮而英舊將李占春等弗服也會袁韜與占春爭長相攻祥惡占春之強思與韜合誘占春計事伏甲執之占春殺守者逸歸由是諸鎮疑貳日尋私斗未幾祥又舉兵攻皮熊於貴州
皮熊本名羅聯芳字江西人為貴州偏裨范礦薦授總兵孫可望入貴州破熊兵烏江熊走平溪可望既南趨滇熊再入平越收兵復黔破土賊藍二等封定番伯遵義飢王祥告糴於黔熊以為詗己虛實不聽糴部下掠奪祥貲祥怒攻熊圍黔省三日敗而還熊陳祥越境見侵之罪請會諸鎮進討大小十餘戰不能克各引去惟黔兵連戰深入相持月餘乏食熊子文英為兵主不能撫循戰敗退走祥悉銳乘之黔兵大潰爭渡溺烏江死者三萬餘人祥亦上疏自理有詔和解盟於烏江而罷兵於是思南銅仁湄潭各郡邑皆歸於祥時孫可望已略據全滇誘致黔國公沐天波土司皆畏迫受約束兵眾日盛將為西鄙患行朝憂之蜀縉紳程源梁應奇辜延泰等先後赴肇慶言祥雄武可大用乃封祥忠國公熊匡國公並建黔播重鎮以防雲南順治六年己丑冬可望自雲南出犯貴州熊不能御走清浪可望使白文選追執熊釋不殺因使盟祥祥狐疑未聽可望怒使文選將二千人赴永寧守將侯天錫迎降紿報祥曰滇兵二十萬渡烏江戒期夾擊矣祥懼召諸將謀驍將李定進曰二三年操刀同室雖捷亦恥今拒賊望勝則直規西南不幸而敗不失義鬼仁公何復疑乎祥終猶豫自計由真安州入隆武彭水間險隘可守引李于為唇齒無慮乃裹其文繡珠玉金寶使牙將以竹夾三千負之先行賓佐諫曰公如此舉動彭水間可得至乎董卓公孫瓚真何代無賢眾心盡解多送款可望可望疾發兵掩之祥夜走牙將已先剽其資去旦失妻子從者才百餘騎祥大哭追至馬蹶不能行率死士短刀突戰殺百十餘人創重自刎死明年可望將盧名臣下涪州李占春戰敗野豬寺口及餘大海俱順流下楚降於大清皮熊居黔中亦不復仕熊婿張默為水西宣慰安坤師康熙元年壬寅有常金印者自稱開平王後在沾益州被獲詞連坤平西王吳三桂奏請討水西駐師二年執坤并及熊翁婿熊年已八十餘抗節大罵遂自絕食飲四十日而死一時哀之
論曰宋之為兩川者前有吳璘後有餘玠至劉整以瀘州降元遂順流下襄陽江淮俱不可守矣地無險得人而固豈不為明驗乎桂王之時荊揚雖去蜀黔上游固自在也而謀國者曾不以為虞置將如王祥皮熊一戰而敗宜也雖然熊之志存故國久而不怠經險乃見駑駘棧豆於祥有之身死為笑曷足惜乎
餘姚邵廷采念魯撰
金堡
鄧凱
金堡
金堡字道隱浙江仁和人任氣敢言學古有識崇禎十三年庚辰進士知臨清州甫五月落職順冶二年乙酉夏大清師下杭州餘杭人姚志卓起兵復縣城殺新令堡往依之志卓敗走富陽堡渡江依鄭遵謙是年唐王立魯王猶稱監國除堡職方郎中不拜間關走福州上書略曰臣伏讀殿下出師之詔叩頭流血謂殿下立志如此必能光復二京逮瞻企逾時翠華未出使觀望者離心即砥礪者亦懈體故千里赴闕迅請六師甫至金華徽州告陷若兵從渟安順流而下則方國安之兵腹背受敵從開化步騎並發直走諸暨則鄭遵謙之兵水陸夾攻是無浙東也藩籬既撤堂奧震驚臣恐八閩亦難安枕今日為天下大計兩言而決耳曰殿下出關則混一可期不出關則偏安亦不可保今日為江左急計三言而決耳曰不復徽州不可以保浙東不復浙西不可以絕杭州不復上江不可以制金陵請命定邊侯鄭鴻逵精兵疾走徽州即恢寧國而杭州之事一委之靖邊侯方國安計國安未能越杭而略浙西則姚志卓勇而知義有眾七千見屯臨安全營可拔金有鎰殺妻子而興師力戰三捷威名頓著鄭遵謙列營江上固守紹興之外猶可出偏師以相犄角三將合勢出沒嘉湖蘇松之間絕其糧道斷其聲援不過二旬四郡之兵伏而未發者收之可得十萬即杭州守兵直游魂耳按臣黃澍願以身任上流誠能破群疑以責後效使左帥部曲一呼而應亦足聯橫江楚與諸將會於南京然後徐圖冀北此所謂三言而決者也殿下躬擐甲胄祗謁孝陵此由日夕膽薪義不旋踵而剋期屢改計群臣所以愛殿下者不過曰天子之出宜萬全兵餉未充不敢以君為孤注而已漢光武騎牛殺尉有何富強之可因麥飯滹沱有何萬全之足恃藉令殿下不階尺土遂不能徒步奮呼建中興之大業乎且宋真宗據天下之全故奸人得進孤注之論今殿下親高帝之孫身託天南時危勢迫方當自以為孤注激發忠臣義士之氣何地非餉何將非兵若直為此遲回坐失大信於天下豈有空言籠絡足以感動人心者臣恐敵國有以窺殿下之淺深事必敗矣此所謂兩言而決者也王召對嘉其才氣且大用堡見閩事不可為自請會師錢江經略三吳以禮科給事中兼職方員外郎出監鄭遵謙軍順治三年丙戌正月堡至錢塘江遵謙拜詔將遣子懋繩迎駕越中文武大嘩以堡故不受魯王官而從閩復至動搖人心且黃澍已北降大清復疏閩中願挈上江歸朝并合何騰蛟通劉洪起規取中原冀湔前慝堡信之固謂可用以故群議不服陳函輝密啟魯王請殺堡堡上啟以為更始稱尊劉演止居大司馬之位湘陰繼統劉崇亦守節度使之官演豈甘以賢讓不肖崇豈甘以父讓子哉恐一家之中有二天子即外患得以相乘也殿下以姪事叔則唐王既非湘陰以賢事聖則唐王并非更始即上表稱臣拜疏迎駕豈遂為屈己乎兩大相抗必至於離兩離相戹必至於敗使敵國得乘瑕觀變坐收漁人之效恐文武諸臣不得辭其責矣詩云兄弟鬩于牆外禦其侮今當禦侮之時自啟鬩牆之釁竊為殿下惜之殿下誠能息群喙以奉一尊異日光復二京祗謁寢廟唐王之功不過漢光武而殿下之德乃過於周文王厚實不虧而顯名爛焉即唐王亦安能屈殿下哉不聽令旨下法司究問堡奔黃鳴俊於衢州還至行在起終制不許夏浙東陷七月大清兵度仙霞八閩大震堡以三策說上言今日之勢誠能大戒文武直走湖南用何騰蛟之銳竟搗荊襄傳檄雍豫中原豪傑必有響應聞之者以為殿下從天而降此上策也移蹕虔州疏通江廣兼顧閩浙丁魁楚後勍於南雄萬元吉前茅於建撫急呼楚師為之連臂此中策也撫慰潰亡并力一戰勝不虛生敗不徒死此下策也若往來延建觀望經時輕騎叩城避不暇出為無策矣上不能用堡屢疏語侵鄭芝龍芝龍欲殺堡曾櫻密奏上請聽堡終制以安全之堡遂去及閩敗卒如堡言是歲堡避地湖南遺督師大學士何騰蛟書言中朝舉動無以大服人心小則有河北方命之憂大則有許下擅權之釁即使光複二京亦非國家之福騰蛟深以為然丁亥十一月以瞿式耜薦達肇慶行在上疏陳八事一曰朝政不宜獨專也臣謹按祖宗設官雖閣臣不攝部務文安侯馬吉翔護殿下於險阻之中積有功勤賞以通侯誰曰不可前者閣銜之加吉翔陳誼力辭可謂有禮然辭閣銜而不辭閣權得無避名而居實乎勛臣有事則挂印專征無事則理京師戎務其不侵文臣之官者制之也其并不掌衛臣之事者尊之也吉翔督理京營掌錦衣衛則己自褻矣複參與機務是內閣也與會推大僚是六部都察院也章奏進止悉在其門是通政司六科也誥敕經其看詳酌定是翰林院也出入內庭口傳天語是司禮監也舉天下人之分理而一人任之三百年無此法三百年亦未嘗有此人權震世者主危威震主者身危度亦非所以愛吉翔也一日勛封不宜無等也思恩侯陳邦傅攘反正之伐遂晉上公已為江粵諸勛所笑一旦世守專恣妄行臣察潯州奉旨則居守耳以居守之旨行世守之敕可乎有此敕是交通干亂政之禁無此敕是矯詔犯不道之誅且朝廷頒賞自有常經功不一人漸何可長使封疆可以割裂則天子將為寄生是可忍也孰不可忍也一曰罪鎮不宜久縱也闖賊郝永忠本我冠仇暫歸絛索未嘗遇敵一戰而震驚乘輿戕賊內地頃且殘靖州逐勛鎮矣陳友龍反正之後有力恢寶武之功永忠偏布流言謂勳輔騰蛟令其報仇欲以離義士之心敗督師之望永忠降敵不可事主無能勢且白頭作賊而敕旨煦濡如奉驕子使得借朝廷之刃殺朝廷之人跋扈神飛忠貞解體殿下下一詔削其官聲其罪使天下知其為國法所不赦即幸逃斧鉞亦必有斬木揭竿為萬姓雪憤者永忠特獻忠之續耳殿下何憚而不為也一曰中旨不宜頻傳也臣聞輔臣票擬不當上心駁改再三竟傳中旨者果出自殿下之意乎祖宗朝軍國萬幾上每日御文華或在暖閣召諸大臣面決可否即廟算確有稟成而票旨仍歸閣下所防在旁之奸絕神叢之借也今外廷之臣脂韋多而骨鯁少大之不能引燭焚詔小之不能叩閣力爭如果出殿下之意何不以一切庶務聽各衙門率由舊章而重大機宜令輔臣上前公擬取自聖裁務求至當殿下既有憂勤之實且得以長料事之智益知人之明奈何使天下之人一疑其斜封壘敕一疑其口敕處分也夫用人而傳中旨雖君子亦謂之進自他途行政而傳中旨雖良法亦等於出之私意也一曰貪墨之風不宜自內廷始也納餉得官殃民蠹政殿下既不能禁之於外矣亦宜謹之於內乃一朱議㳘也明旨業云撫按交參贓私狼籍而聽其輸餉令都察院嚴追進解未幾命以監司推用矣未幾復補平樂知府矣使議㳘而賢者則無贖可追議㳘而不肖僅有罪可贖論語曰子之不欲雖賞之不竊今遂賞其竊矣然則輸餉有異於分贓乎都察院非追贓之官平樂府非償贓之地是一舉而三失也朝廷不以正率安能申飭群工即日下哀痛之詔何益於民生吏治耶一曰調停之術不宜自言路開也言官者是非可否所從出也天子曰是言官曰非大臣曰可言官曰否言官固未嘗無功罪也潘世琦之與呂爾璵一旨而得兩非吳其靁之與謝昌三疏而未嘗存一是顯示以不明不白之狀而隱示以一輕一重之權則陰陽消息之禍必有不可勝言者矣夫使言路可以調停則天下復有何事可容分別此固巧於立仗馬寒蟬之榜樣者臣不願為殿下聽之一曰義兵不宜概行摧折也天下之以起義冒官而行私者多矣然在朝廷自有機權以鼓舞開其初以察核謹其後耳秦皇四海既一且以銷兵生草莽之心今戰爭未已每見歸農之令將無早計乎道路爭傳揭示通衢謂破家起義全髮隱山八字見之欲嘔以臣虛公之論行已各經權彼此不容偏廢凡為國家矢報智以濟忠者上也愚以成忠者次也其中破家起義亦有用之才全髮隱山不過無用之士然揆之名教未為得罪亦何至於欲嘔哉夫出於一己者固天理之存亡傳之四海者即人心之向背不可不慎也一曰奉使不宜濫及非人也聲教既阻文告為先荊棘少通使命特重或以一人規一路或以一路規四方朝望既輕首尾皆斷今負販之夫苟且得官皇華載道頃聞恭慰山陵令江右齎奏通判吳之俊加以部曹附便前往此何等大事乎南都自有親臣大臣如不可往復安用此謂殿下輕天下可也倘謂殿下輕祖宗可乎周鼎瀚以小人之尤不容於朝姑為晝錦之計而明旨令以原銜頒敕辱朝廷而羞當世之士夫四方以二祖列宗之歌思未嘗敢有輕殿下者奈何用匪類以自輕也疏入陳邦傅馬吉翔諸用事者皆大慍李成棟使人讀堡疏驚曰朝廷尚有如此人乎即日以原官掌兵科堡直聲震南中既受命復上疏臣竊惟天下之勢起於西北而迄於東南今乘輿越在端水尾不可以起脊雖運會日新譬之散錢未見能貫夫耳目不限一肖而精神周於六合使英雄競起咸仰天子明見萬里之威然後可以大一統殿下不以臣不肖俾承乏兵垣其籌劃固與中樞相表裏則在兵言兵不敢以芻蕘自匿也古之有天下者橫戈躍馬以爭中原則八閩兩粵無暇顧盼乃者警蹕所在即八閩得為兩粵之重輕勳臣李成棟以全力下虔期會章門而偏師駐於潮惠則欲使海波不驚亦宜有將伯之助臣昔事思文皇帝矣鄭芝龍欲以私憾殺臣而臣獨知其子賜姓成功樸忠勇敢氣志過人頃聞血戰三年不視芝龍一字蓋匪躬之忠幹蠱之孝未有如是兼至者也臣察閩中兵非寡弱特以兵不一將將不一心彼此相顧無由獨發殿下何不下特詔一以其事責之成功使得合將士之渙離戢宗藩之覬覦陸以通入浙之關水以斷窺粵之路即自溫寧以抵登萊悉有奇兵並搗之用此當議者一也三吳為財賦奧區賢士大夫之所聚倡義之烈及今未散殿下慎選大臣勳德才望足以服人心而操大柄者命之督師南京未復則可以宣布威靈奮揚旗鼓已復則可以肅清宮禁祗謁園陵經理徵輸疏通師旅然後開府維揚合山東而恢河北此當議者二也湖南諸勳曹志建趙應選等既至衡陽宜以一往之銳竟出茶陵與豫章合勢湖北諸勳馬進忠張光翠等直走武昌三路建瓴不期可會然後督輔騰蛟居中節制仍於武昌謹備行宮以待駐蹕此當議者三也制輔胤錫已合夔門之兵矣臣竊意李赤心十一部出河南而譚文等分兵助川督出陝西易地則無功也夫吳三桂之據長安也必一得當以報我矣起而與赤心為仇則勢不可以速下胤錫之調度故已得宜然後鎮襄陽以結三川秦豫之局此當議者四也夫如是囊括四海之概殿下已運之掌中矣殿下整肅禁旅朝夕組練親御甲胃由楚以恢西北此大聖人之所為一統之全局也由江以奠東南此中材之所為偏安之半局也殿下緬思二祖列宗之鴻功知必不以中材自畫矣時李成棟方出江西應金聲桓何騰蛟亦由衡永將規長沙堡志意弘遠謂中興可立待意欲南合朱成功東合三吳之士西合譚文等圖北方次者亦取南京然譚太圍南昌益急而高進庫堅守贛州成棟不能進未幾馬進忠李赤心棄常德來湖南湖南軍亂朱成功譚文等卒無成而吳江吳易松江吳勝兆陳子龍寧波華夏餘姚王翊會稽陳天樞亦已先後敗矣湖南北嶺東西間屢失屢復悍兵驕將剽掠征派彼此設官張吏民不堪命而黔蜀諸軍無重臣彈壓自相吞斗所在崩解為敵所乘堡痛憤以為朝廷不守法度故外臣不奉節制太阿旁落故非朝夕願朝廷赫然震怒整率六師申明約束厚集禁旅以重馭輕高皇帝時命將四征皆聖祖親為部署可法也夫朝廷根本豈待遠觀使馬士英不相則左良玉安得稱戈劉承胤不將即張先璧何辭稅甲惟廟堂之上處置失宜而邦域之中縱橫並起遂使一家為鷸蚌之持鄰邦獲漁人之利覆轍昭然惟殿下留鑒戊子正月陳邦傅修怨於堡請為監軍大學士朱天麟擬旨著即會議丁時魁怒曰堡論邦傅即請監紀堡又論郝永忠若請其頭亦與之耶率科道官十六人入丹墀大呼繳印於內閣王方燕語聞變翻茶沾服命李元胤出諭諸臣供職天麟即日罷相堡陳謝李成棟金聲桓敗書踵至堡方註籍聞報即出上疏言江廣反正在我為忠在彼為叛諸臣自計身家退死進生不待智者而決閻可義出鎮南雄而分李棲鵬守韶州即勢益弱則杜永和當移駐也董方策全師而歸銳氣未挫當扼守英德清遠策應南韶察廣州諸鎮微有不相下之心樞臣劉遠生將命月餘已著誠信請再敕之往相機調度布置可周三水一帶必厚集水師今哨船每處不過千人當增益之聞王興可用請遣連城璧崇陽舊旅可用請遣朱盛濃至懷集一路直過德慶若以輕騎徑搗則東西路斷當設重兵戍之葉承恩兵少此當則議徵調也京營不飭臣曾言之亦未見募練則總督戎政馬吉翔總督禁旅李元胤之責也今年木星逆行留太微垣熒惑復犯太微豈有天子所在無精甲萬人可供一戰者乎寶衡再陷粵西剝床胡一清新敗之後孤而無援焦璉之力不能兼顧東事聞劉才鼎有眾三千馬五百匹當別敕調之以備緩急之用留守瞿式耜已赴全州西撫當速推定王諭堡即出視事堡貌臒而行清任剛先物與袁彭年丁時魁蒙正發劉湘客彈劾依附中外號為五虎其劾何吾騶語多過激劾呂爾璵疏有昌宗之寵方新仁傑之袍何在等語犯上無忌王及慈寧王太后故銜之一日太后垂簾召吾騶堡為解釋堡奏對複忤慈寧宮人郭良璞為司禮監夏國祥妻有寵於慈寧堡參吾騶及國祥由是禍機遂烈孫可望使楊畏知來貢請王封堡固爭三百年無異姓王且可望啟而不臣其心可知惟朝廷裁之以禮無為所挾持傳笑遠邇大學士嚴起恆主堡言而陳邦傅矯制遣胡執恭入雲南封可望為秦王堡論邦傅執恭交通販國罪朝廷不能問是時李元胤善堡諸忌堡者稱為護法韋馱杜永和雅重堡才望然怪其汲汲持論嘗因入朝請罷六科會議堡爭之己丑正月南韶破大清兵數道俱進王遽議西避堡固爭東西將士恃乘輿威靈效死守戰王一動人心搖兩會城必難保且國家更有何地可適邦傅非社稷臣忠貞破亡之餘不可恃舍此而西則依賊望後必悔之不聽二月四日王舟泊梧州江干廷臣合疏論五虎結黨擅權欺君誤國罪下堡等錦衣獄杖八十堡創特甚碎磁甌出血複蘇大學士嚴起恆申救三法司會讞戍堡清浪會阻兵未得達堡過桂林守輔式耜留堡書記辭曰朝廷罪人安可私佐相公且時事已去非敢愛死孔有德破桂林堡為僧後返浙死於平湖
論曰自萬曆後門戶之禍與國相終始即五虎之獄舉朝鼎沸越數十年猶傳聞異詞訾譽交半學士大夫動言好古尚論之難若是餘纂金堡傳凡數更卒乃存其奏議略其彈文俟後之君子討定焉堡為僧後嘗作聖政詩及平南王年譜以山人稱頌功德士林訾之餘初未信及問之長老皆云要之堡之才氣自不可及哉
鄧凱
鄧凱江西吉安人其先自河南新野自言家族雖微受國世恩性粗戇讀書知忠孝節大學士楊廷麟等建議贛州凱從之及敗督師萬元吉吏部龔棻寄孤於凱凱故不死順治四年丁亥冬抵攸縣知其父以去年三月被掠受戮歸舉旅為父複仇九過家門不入久之兵散潛匿吳楚山界時兩廣已破桂王入安籠大清繪形購凱甚急凱仰天曰得一面吾君死亦瞑目乃冒險西行丙申十一月入武岡州為孫可望所阻隱於永寶山
戊戌二月始達滇都陛見命守大明門四月大清兵破貴州十一月七日桂王命內臣李崇貴召凱入諭曰爾老成忠義可護東宮望發滇都每過澗逢險必下馬扶掖明年己亥正月四日王入永昌府留四十日又正且望發永昌十八日至騰越府二十日發騰越扈駕靳統武所部皆可望舊兵二十四日將下營尚未炊揚武營到言各營俱散追騎甚迫馬吉翔李國泰趣王即行夜迷道散走左右旋及明仍在故所貴人宮女文武資囊盡掠去獨國泰吉翔輜重無恙晨遇孫崇雅亂兵在後者復被害又明日統武間道棄王去二十八日王入銅壁關是為緬境緬人來約去弓刀勿驚百姓眾不肯吉翔傳旨遂釋兵器沐天波欲奉王子入茶山后不可二月朔至河緬人詭甚以四舟來迎令半從陸路發吉翔等不顧王太后東宮遽開船太后怒王曰老母且不顧及此何怪行延久十八日始至井梗緬人止勿進二十一日報大清兵四路來請敕阻之議可去者各推諉凱奮然曰主憂臣辱一死何辭行人任國璽願同往吉翔恐宣其過惡語緬人曰二人無家口在去不來矣會報各營去乃止緬人以敕書與神宗時敕寶差分寸不信出沐國公印乃信天波欲道戶臘走孟養吉翔力阻而先發陸路者以前白文選兵抵亞哇城肆殺掠餉飽去於是緬王恚曰此非避亂來乃圖吾國為內應外攻兵耳發諸蠻圍之多被其死傷或逃各村者晉王總兵潘世榮降緬通政朱蘊金翔山中軍姜承德各縊死四月蠻漠報有兵來迎駕姓祁名三昇凶不可當遣錦衣衛丁調鼎考功司楊生芳往吉翔矯敕與緬隘官曰朕已航閩凡有官軍俱斬訖報五月五日發井梗七日至阿瓦城八日至者梗奉王居竹城草房十間軍官各架竹屋緬婦日貿易如市人人以為太平舍禮貌而嬉達官徒跣短衣席地笑語緬官熟視曰天朝大臣行止如此天下安有不失乎八月諸蠻朝緬沐國公過河令跣以臣禮見歸而泣日吾為上屈任國璽及禮部楊在各疏劾留中王病足苦號諸臣酣歌自如蒲纓居西華門大開賭市晝夜呼盧王親與楊太監爭賭不明拳毆至碎衣帽九月十九日緬進稻穀吉翔宰分私其戚凱不平曰老賊生死尚不知死後厚藏何人惠受翔步將推凱失跌幾斃瀝血陳表追言父死難狀誥贈四代蔭子入衛九月晉王有奏迎駕內有三十餘疏不知曾達上覽否今與緬王約何地交遞諸臣在內但圖安樂全無謀議若何出險等語久之無聲聞又拔營去有潘璜者幼而傾險能緬語詗緬消息以誣上翔女以女翔牢籠文武求職者俱稱門生湖廣道御史鄔昌琦自蠻漠來翔奏曰昌琦忠貞此日行囊蕭條賜金二兩升河南道掌六科事任國璽欲轉江西道亦稱門生凱譏之答曰吾非為官居台中可劾吉翔烏撒知府王祖望晉藩下人頗知醫一日中宮病用藥稍愈翔畏其凶暴以禮部主客司許之初司禮李國泰稱倔強翔有過輒舉拳前毆翔謂人渠用拳我止用一勾誘之雙陸詭以錢輸又向泰貸銀月倍息泰自是歡言無間遂為腹心友矣翔泰合奏外有大臣三日不舉火者王怒擲皇帝之寶命掌庫太監李國用碎之國用叩頭曰臣萬死不敢碎此寶翔泰鏨碎散給次及凱凱泣曰凱無勞於國且福薄誓飢而死不受鄧士廉升吏兵二都尚書敬阿翔每事必先通翔弟雄飛擬出外任都御史翔婿楊在守正常向人恨翔所為然事亦須關白亦擬入閣辦事任國璽請東宮開講有旨秋涼舉行歲餘不舉又私啟翔翔不應國璽進宋末賢奸書翔見之切齒上覽之竟日國泰抽去東宮典璽李崇貴益王副承奉也教東宮讀謂人曰自古帝王壞在吾輩幼侍讀書止誘之作戲後登大位必不明正道可嘆哉蓋為國泰發也辛丑二月二十八日鞏昌王密遣緬民賚奏云恐有害不敢速進期緬人送出為上策王答璽書甚切越五日師進距行在六十里作浮橋將渡已複退內有潛歃血議殺翔泰二人奉東宮奪路出者覺俱見殺四月蒲纓索翔滇都通賄銀兩以前元江土官圖總督敕印開緬甸為省備行在奔幸聽許八千時翔泰同心則事成矣因翔欲獨肥故遷延然纓已代土官輸百金翔不應遂發其事眾議償半五月翔泰請開講任國璽不可後五日傳禮部楊在侍東宮講書賜坐是月二十三日緬酋殺兄奪位來求賀七月六日緬護守官使通事來言勞苦三載老皇帝及諸大臣何以答我前年五月我王子欲害汝我力保之王不能應諸臣亦無與者緬官含忿去十六日請當事大臣過河俱憚往緬使來曰此行無他故我王子慮汝眾人立心勿恆邀飲咒水可聽貿易出入不然何以謀日用十九日翔泰勒文武大小并去侍從無留者凱以傷足蹇行獨免一內臣老亦免既去緬兵三千人遂圍行在呼曰若等大漢可共來決死不出亦死眾猶豫延久乃出出則三十人縳一人如合圍王與中宮將投繯凱進曰君死固當太后髦將疇依棄社稷不忠舍母不孝乃止緬兵入宮爭搜財帛二貴人宮女諸臣妻女多自縊累若瓜果系木王及太后等二十二人逼斗室始巳歷未通事引護守官至呼曰止止勿害皇帝及沐國公時屍橫遍地緬人移王沐國公所小大二百餘人并居一樓號哭之聲聞於數里凡三日有寺僧私送飲食乃知前過河飲咒水者已俱遇害惟沐國公及王昇魏豹王啟隆各傷數人死有王親小子來安年十三紿擒者曰我授若金磬折作取金抽小刀抵殺人而後死二十一日緬仍修故宮請王入居貢米銅物二十五日又進鋪蓋銀布頗厚乃曰我王子實無此心此吾民怨汝軍將在外殺掠故為此也王臥疾有醫來治男女病死者甚多凱又曰凱過陳通事家問陸路人消息彼曰有妻小者止二十日路上越四日俱被殺其寡漢止月餘路上彼地有一小國緬王數侵奪之擄其王比天朝兵至小國又反與陸路人謀曰若輔我俟大兵到同舉事陸路人入其國今又不知何如十一月十八日王召凱入宮曰太后病矣天意若不然使太后骸骨歸故里又曰文選勞績多我負之未封親王馬寶未封郡王又言滇黔百姓供給大軍有年今不知作何狀顧凱流涕十二月三日晡時有緬官來見請移駕曰汝兵將近我城我國發兵當由此過恐驚擾言未畢數十蠻人將王連杌舁去兩宮悲哭震天遂以肩輿三舁太后王后東宮侍從俱不及隨行五百里渡河登岸昏夜不識何兵二更至營始知為大清兵也明日薄暮凱匍匐王帳後曰君幸自決使老臣得死所王曰然有太后在且洪承疇吳三桂世受我朝恩豈毒及我母子乎六日拔老營復向阿瓦欲攻緬不果九日長發歸滇侍從俱與馬王膳皆金盆進鮮服內官宮女王親妻妾均給衣被康熙壬寅三月十三日人滇進膳服有加四月四日大清軍牽凱發滿洲鑲黃旗章京朝家凱辭王及東宮太后中宮俱默然遂出是月二十五月王遇害凱為僧昆陽州普照寺不知所終
論曰鄧凱書稱綴衣虎賁之屬依依犬馬之戀其主古者聖王遇臣下小大莫不加敬蓋為此也明亡流寄蠻甸生民以來所未經但桂王過慈寡斷見小忘大以致諸奸蒙蔽阻賢任邪三尺之童知有今日因作也是錄追錄己亥以後細甚事備後之覽古者想見而悲悼焉
餘姚邵廷采念魯撰
沐天波
楊畏知
沐天波
黔國公沐天波黔寧昭靖王英十一世孫也崇禎三年父啟元薨嗣立挂征南將軍印時天下大亂獨雲南遠不被兵號為安樂沐氏世保爵土得諸土司心明興以來勛臣賢守方面者推沐氏張獻忠既入四川滇黔震恐天波使武定參將李大贄防守會川大贄狙獪數侵元謀土酋吾必奎地遂構亂先是天啟初貴州水西安邦彥反四川烏撒酋長安效良雲南土婦設科武定夷目張世臣東川酋長祿千鍾皆應之巡撫沈敬介發必奎兵與諸土司犄角討斬設科等進復炎方松林霑益倘塘四站蜀道復通效良亦縛送賊黨安應龍及烏撒衛各印來獻道被掠怒復合水西犯滇必奎又力戰卻之自是邦彥就撫滇中始有寧宇者數年必奎自以功多而為大贄虐使積不平故叛乙酉秋據元謀陷武定祿豐諸府縣蒙自土舍沙定洲者父源嘗與阿迷普名聲同調徵水西以女妻名聲無子江西賈人萬氏有女倡也名聲嬖之娶焉生祚遠已而名聲死歸沙氏破數家最後妻定洲定洲年與祚遠相若又嬖萬氏以為謀主遂兼阿迷蒙自二州稍告訐諸土司侵掠之天波與撫按不能理其曲直定洲南拓地至交關與交趾為界兵勢既盛遂輕黔國必奎之叛也定洲實與約故決計天波發諸司兵檄蒙自二千定洲赴以五千至省而必奎已誅殊失望留屯城外不去公府饒於財滇人于錫朋饒希之游門下積多逋負懼罪輒見定洲誇沐氏世寶以動其心天波表定洲參將厚犒使歸十二月二日入謝天波因祠祀不即見定洲入門大呼都司阮韻嘉參將袁士弘張國用內應甲興沙軍擁入縱火大掠天波自竇走西城太夫人陳夫人焦走北門曰吾等命婦不可為賊污舉家自焚死弟天澤天潤皆遇害知寧州祿永命帥兵巷戰從官周鼎止天波留討賊疑鼎見紿殺之遂走楚雄定洲悉得沐氏世寶據會城劫巡撫吳兆元檄止救者又上疏南京言沐氏不道賴沙軍定亂狀請升秩世授以定洲代天波又至祿豐執前大學士王錫袞使居貢院號召明年丙戌定洲追天波於楚雄分守副使楊畏知推官王運開堅守導天波走永昌定洲追至下關遣其黨李日芳陷蒙化王朔陷大理俱屠之畏知乘賊西加修楚推城傳檄討賊土司響應賊還攻楚雄自春至夏不能拔始去擊殺祿永命於寧州已定迤東復圍楚雄天波以故得安居永昌崇禎之世石屏土司龍在田及副將許名臣奉總理熊文爛檄援荊襄識張獻忠部將孫可望等於幕府至是在石屏為定洲所攻聞可望等已入平越使人間道告以亂曰亟趨之借大義滇可定也可望遂詐稱黔國夫人弟焦侯請兵復仇滇人受沐氏世恩憐天波在難唯恐其來不速及至乃可望順冶四年丁亥夏四月可望至雲南定洲解楚雄還戰大敗走阿迷城中執獻阮韻嘉袁士弘送楚雄誅之可望遂據雲南引兵西畏知出御被執因說以反正可望故稱為黔國公報仇兩以名義相羈為書告天波天波不得已遣子忠罕報使可望使劉文秀至永昌迎天波還府車裂于錫朋等以謝國人明年戊子春沙定洲伏誅天波具衣冠謝雪家難後見可望悖僭慮禍避遠權勢獨與楊畏知燕語而泣可望定貴州竟殺畏知遷桂藩於安籠李定國迎桂藩入滇以天波世勛充班首官寄心膂護從其冬可望舉貴州歸大清使張勝襲雲南定國文秀俱出屯交水王尚禮謀翻城應天波覺之挾與入朝以宿衛守之天波故善流星錘常攜袖中是日恐左右有變出錘舞縱橫盤擊觀者皆披靡尚禮俯首嘆曰吾已為檻中虎不復煩君侯攘臂也可望降貴州來歸滇都群臣皆進爵天波辭以世被國恩無以報不敢複受新秩久知國勢去誓身殉使其子分贅各土司冀存先祀焦夫人死侍女夏氏歸母家兩經大亂不辱為尼天波念其節使任家政遂不得娶已從入緬夏氏自縊時死者撐拄皆為鴉犬所食夏氏尸棄十日卒得收葬至曩本河緬人聞黔國來猶下馬羅拜至蠻漠天波與國舅王維恭典璽李崇貴謀曰主君入緬我輩宜奉少主進茶山可調度諸營且使緬人有所憚在內亦藉以為重王后不可而止及井亙緬使傳語出神宗璽書合今篆差一分天波出己印比之乃服蓋緬自萬歷二十二年有內亂請救不應即絕貢矣居井亙月餘天波與蒲纓王啟隆集樹下議緬意日薄不若及今走戶臘二撒出孟養以圖生路馬吉翔阻白文選兵至亦為吉翔所卻進至赭硜誅茅以居緬俗用中秋日歲節屬國朝賀強天波往以臣禮見耀於諸蠻返告從官曰井亙不用吾言致有今日之辱吾不屈主必不全誰使吾至此耶哭而慟明年己丑七月緬又來請天波辭緬使曰此行當以客禮乃因李定國等兵再至繆為恭敬天波知之愈憤懣又明年庚寅七月難作緬酋莽猛白要百官計事過河以二十人執一人無脫者馬吉翔而下文武四十二人惟天波出袖中錘擊殺十餘人死冬王入雲南天波三子二先卒惟忠罕在石屏從婦翁龍世榮出降是年四月有梅道人與張琦尹士鑣等謀興復假忠罕書與寧州祿昌賢事發琦等死辭連忠罕謂其妻龍曰吾且履不測汝妊數月脫生子可無絕先人後令內官滕九德僕白君愛護龍氏進香東岳浮舟至昆陽州忠罕逮入燕以侍婢夏蓮為龍氏龍氏走匿新興藤飛熊兄弟所產一子名神保康熙四年乙巳三月新興土酋王耀祖等為亂聞神保在作檄移諸蠻迎龍氏母子入山期事成立為主戰不利遷之法沖白乃家又令白君愛匿神保於滕氏俱為吳三桂捕獲并訊忠罕沐氏遂絕
論曰洪武勳舊同國終始者魏國黔國及誠意數家而致命竭忠天波尤著方其由永昌還省晦跡十載不見疑於可望及委蛇緬廷冀免主危雖寧俞之忠無以過之然天道虧盈秦晉楚福諸王積逾千萬身遭葅醢謚為至愚而沐氏享祚三百年死猶以忠節著豈非盛德之報哉
崇禎改元阿迷州土酋普名聲據州城叛屢征不服三年庚午廣西知府張繼孟思以計誅之檄州縣稱名聲才能忠義不應摧折以致召亂皆有司之過阿迷隸臨安府而廣西府謁兵備道于臨安路經阿迷名聲狡往來文移過州境輒啟視之見繼孟檄大喜思得繼孟守臨安後繼孟謁兵備戒其下過阿迷必晉候普州牧及至故熟睡輿中鼾聲若雷其下不得傳稟過十里乃覺佯怒下輿痛責從者曰我有事須急見兵道然普州牧必不可不見乘健馬去或不後期名聲聞繼孟來喜既過不入頗又疑使潛隨覘動靜見繼孟責從者易馬馳還復喜過望入方坐定左右奉茶繼孟擎盞大言曰嘗聞普公好以茶酒間鴆人我不敢飲此名聲驚誓天曰名聲恨不獲為公氓何有此心請先飲遽易盞飲之而擎盞時已下鴆茶內矣遂為具款客辭以有事謁兵道急詰日還痛飲出門疾馳易三馬名聲藥發遣兵急追已入臨安城城有備不能及名聲死妻萬氏狡而有淫德招沙定洲兄定海為夫椎魯失歡定洲年少美姿容逐定海更贅焉當事不能問其子祚遠大恚時欲殺定洲因與萬氏別居一砦及應調討吾必奎遂叛定洲追天波萬氏猶在阿迷聞之驚曰我家門乃為此賊所破謀入省執定洲既至則見定洲氣焰縱橫資用裕給乃又大喜連輿持刺進謁撫軍杭禮旁若無人後敗保佴革龍並兵頭鐵老虎俘至省剝皮以徇滇人快心焉
野史氏曰高皇帝開國勛臣以令聞永世者二曰徐中山沐黔寧中山賜第留都子孫席先猷享列爵稱保家之主可矣黔寧守在荒徼世有師命紓天子南顧憂視中山之裔宴樂飲食相萬也然黔寧在鎮招徠攜貳辨方正俗使人知朝廷墾軍田一百一萬二千畝使人知所以有生恩澤遠矣死之日蠻部君長號哭深山及定遠繼之歷年滋久記人之善忘人之過雖夷裔於法不忍加誅將吏非犯大惡未嘗輕戮一人又何其寬大長者也其長世也宜哉歷鎮一十六世二王一侯一伯十公四都督家門貴盛即中山猶嗛焉況其它茅土中絕櫛風沐爾之澤不祀忽諸君子是以思繼序也當征南將軍與左副將軍三人同下滇地而灝涼二國之胤或斬或不振豈非洪武戊辰壬申間諸蠻月魯之役殺傷過多乾違天道以至是乎沐氏自昭靖忠敬以還若惠襄之賞罰明信武襄之服遠忠勤榮康之制勝好謀武僖之戢寧守憲道愛在人奕世載德雖其後亦有一二鮮克由禮者諸夷猶懾其威令賴前哲以免也及具末世皇降大割國步多艱卒能跋舍從亡流離異域不屈以死見危授命之義其庶幾焉斯亦無愧其祖宗矣
楊畏知
楊畏知字介甫陝西寶雞人崇禎中舉鄉試第一以保舉特用歷官云南副使分巡金滄道駐大理大清順治二年乙酉秋武定土司吾必奎作亂連陷祿豐廣通進攻楚雄府破之畏知監軍複楚雄因留彈壓移鎮焉沙定洲之亂黔國公沐天波走楚雄定洲追之畏知謂天波曰郡城新破創夷未複賊以方張之銳來攻必陷同死無益公不如走永昌據重江之險比賊越楚而西踟躇大理蒙化間動需數月我守御既備傳檄四出賊欲越永恐我斷其歸路欲返攻則公隨之首尾橫擊可滅也天波遂走永昌定洲至楚雄畏知踞城頭語之曰君定永昌回度朝命可下當以鎮道禮相見今逆順未分難為不義屈且君不憂迤西諸司受黔國檄而合從見討乎定洲恐失天波與盟而去分兵攻大理蒙化屠之畏知乘間修築隍陴撤郭外居民入保檄調漢土官姚景等定州聞之不敢至永昌還趨楚堆用巨炮擊城樓正罩畏知意必死須臾煙散顧畏知端坐惟進賢冠失左翅驚嘆以為有神畏知伺賊懈出奇兵輒有斬獲至夏引去先是會城變起巡撫吳兆元陷賊中諸土司以故未敢動及畏知倡義於是寧州祿永命石屏龍在田嶍峨王克猷等皆聚眾守險遙應定洲恐阿迷有失東還攻石屏走在田破寧州殺永命至嶍峨克猷走死迤東既定乃復還攻楚雄分兵七十二營各為大營統之環城浚濠為持久計畏知堅守踰年不能拔事聞福州晉左副都御史總督雲南軍務丁亥春孫可望至雲南定洲還戰楚雄之圍始解可望巳破定洲據會城使人通好於畏知自以兵隨之畏知至祿豐拒戰不勝赴水淺不死踞而罵可望下馬拱手曰聞公名久矣我來為雲南討賊當相與扶明室非有他也畏知瞪目視曰賊紿我耳可望指天折矢畏知曰必爾從我三事一不得仍用偽西年號二不得殺吾民三不得掠婦女焚廬舍並許諾刀同回楚雄使迎天波永昌迤西八府得免屠戮為畏知也可望既假討定洲名略定滇地羈縻黔國威震諸蠻粵西被兵號令阻絕臨安任僎乃倡議尊可望為國主用干支紀年鑄興朝通寶錢畏知憤甚念巳同之死無益獨日稱道忠義鼓動有忤意輒舉掌謾罵其黨怒欲殺之李定國劉文秀尤愛之可望遣畏知永昌龔彞奉表肇慶請王封過貴州為皮熊所阻久乃得達兵科金堡言本朝異姓止贈王三百年定制不宜更自今日畏知曰不與無益彼固巳自王也一旦降號公侯而能欣然受命者此純臣之節也若因其向義破格用恩尚幸收用萬一且法有因革今土宇非故動援舊章能堅持有終耶議數月不決臨發賜一字親王章而無封號畏知西過梧遇堵胤錫曰可望業王雲南今無國名賜空印激猛虎使噬人奈何胤錫為補牘入始封定遼王加畏知尚書彞侍郎而行陳邦傅中軍胡執恭守泗城州先使人報可望許封秦王馳疏謂機不容誤臣巳便宜鑄印填空敕齎行矣執恭至滇可望郊迎甚恭所部額手交賀比畏知還知其詐深恥之屏去定遼篆待執恭有加庚寅春桂王走梧州可望使至復議封號內閣嚴起恆持不可兵侍郎楊鼎和以為不臣其人則不受其貢并卻所進白金玉帶物可望滋怨秋九月可望引兵逐皮熊並據滇黔冬桂林廣州俱破桂王奔南寧更使劉菃封可望為冀王畏知謂可望秦冀等耳顧假何如真可望終不受李定國等咸勸可望趣畏知行以卒成之畏知念主憂臣辱複奉可望使詣南寧賀九儀以兵先入殺起恆鼎和舉朝震懼始真封可望為秦王畏知後至痛哭自劾遂留作相可望聞之怒使人挾與還黔畏知見可望大罵曰賊終不可與為善我為所賣負不義名於天下除頭上幘擊其面可望命牽去斬之畏知為人忠勇激發在軍中陳說順逆輒傾一坐雖可望亦諒其無他是日觸怒意必有救往時戮人距營門十里畏知行數步則坐不去曰此即吾死所遂見害可望深悔之杖其左右之不言並行刑者畏知死桂王幽安龍李定國劉文秀及可望部將白文選等合謀迎駕入雲南可望眾散來奔大清雲南相守二年始亡人以為猶畏知所啟云定國奏贈畏知少保謚文烈其勛惠尤多在楚雄土人歲時致祀論曰滇黔之事以沐天波楊畏知為終始畏知才優於天波而性剛少容卒先蹈難然李定國劉文秀等劇賊百戰感其大義毅然歸忠豈非君子豹變道取於革巳日乃孚革而悔亡也乎明世士大夫拘牽文法罔識時務秦封之爭與南遷之議何殊焉勢不在巳而動援舊章難矣哉
朱彞尊曰崇禎十三年庚辰思陵留意人材俾下第舉人及廷試百士俱留特用悉寄以民社之任于是舉人史敦以下一百六十三人貢士吳康侯以下一百人許同進士出身敦等請援例謁文廟行釋菜禮並立石太學題名閣臣張四知持不可上特允敦所請大學士周延儒奉敕撰文太僕寺少卿兼翰林院侍書朱國詔奉敕書丹篆額工部營繕司郎中王灝監刻立石于西南隅蓋自萬歷丙辰錢士升榜至魏藻德榜有題名而無記及是始記焉特用榜死事者戶部郎中金壇徐有聲兵部員外郎升貴州安平道副使臨川曾益金滄道參議寶雞楊畏知開封知府武進蔡鳳黃州府同知弋陽王府輔國中尉朱統鎙郟縣知縣贈河南按察副使安邑李貞佐汾陽知縣西安劉必達大同山陰知縣慶陽衛李倬鞏昌安定知縣臨海應昌士四川興文知縣漢陽艾吾鼎呈貢知縣鍾祥黃卷立賢無方未嘗不收國士之報又有嘉定徐時勉克勤複社耆宿注名特用榜中與陳孝廉瑚歸處士莊敦高尚之節亦不愧是科者敦金壇人官至九江太守野史撰慟餘雜記者即其人也
餘姚邵廷采念魯撰
李成棟
李成棟李元胤杜永和
李成棟字廷貞山西人高傑故將也少從傑為群盜乙酉以鎮徐將軍守徐州許定國殺傑成棟舉徐州降大清既為將累戰勝有功故趙王由棪與黃蜚起太湖成棟擒蜚走趙王授松江總兵從定八閩與巡撫佟養甲自漳州入潮惠潛兵陷廣州殺唐王聿丁亥正月攻肇慶分兵下南韶遣楊文甫張月取高廉雷閻可義取瓊州廣東十郡皆破桂王奔廣西成棟尋陷梧州使杜永和誘殺丁魁楚於岑溪鹵其貲遂攻平樂圍桂林瞿式耜焦璉死守會陳子壯張家玉陳邦彥起兵圍廣州成棟解桂林東還擊殺子壯等式耜亦進復平梧高廉雷
大清詔問失地狀成棟懼戊子春金聲桓以江西反布政使公安袁彭年說成棟曰公為將畢智竭勞南定閩廣功無與比佟養甲以遼東勳舊晉秩總督位居公上當受節制燕京本有疑公心聲桓又反江西將益忌漢人今大江左右延頸朱氏瞿式耜守桂林不減李綱何騰蛟帥湖南亞於宗澤將相大臣皆有中興之氣公孤軍陷南中進不為新朝所容退犯天下之名義況去年自春徂秋所擊滅粵東忠義之士以什百計粵人怨公深於骨髓日夜痛念思乘間為父兄復仇公持此區區為北朝之忠身死無名為天下笑何不以此時歸命南寧故主得公如得一國眾正傾心怨仇消解合見兵群盜可得精卒十萬與騰蛟分道出江楚以恢江南經略西北中興之功可翹足待身名兩榮顧不美乎智者舉事不可後人養甲不聽一壯士力耳公其思之成棟念家屬百口在松江不忍其愛妾知其意進曰我敢獨富貴乎請先死公前以成公志遂刎成棟前成棟驚哭曰我乃不及一婦人與彭年登樓去梯謀時高傑兄子進庫守贛州為聲桓所攻急請救廣東養甲趣成棟出兵布政司移餉八萬彭年故不發由是遷延粵尚多長髮夏五月旱群盜滿山成棟陰結其豪傑語養甲曰今出城數十步皆賊安能遠行計惟急改名號以安人心耳遂出示直書永曆二年養甲愕然無可奈何兩司官諷養甲以印授成棟成棟下令文武將吏軍民解辮是日首加網職官購及優人服色草草成儀遂以廣東十郡歸王請大駕幸肇慶表至南寧中外相賀封成棟惠國公養甲襄平伯進兵工二部尚書養甲懼禍悉解所部兵授成棟於是江西道通聲桓使者始至桂王以江廣反正告於宗廟是月命吏部郎中吳貞毓宣諭廣東貞毓留佐軍前請遷都廣州瞿式耜拜疏言任將之道不從中制本朝文網太盛動以內臣監視文臣督師隳戰士心今聲桓成棟皆以全軍歸命天下聳動知明室尚有其主投足左袒攸系匪細宜有以尊崇而寵褒之願陛下將兩省新附之地捐之此兩人一切軍功爵賞文武署置以及刻期出戰咸決於外朝廷不問方可責其成功若大駕既東不請則主權不尊請則事機坐失臣以為乘輿無入廣州駐肇慶便王從之六月成棟羅成耀以黃金千白金十萬彩紵舟楫具迎王於南寧王至肇慶成棟負弩矢郊迎百里外從騎萬匹拜成棟為翊明大將軍以其子元胤為錦衣都指揮掌絲綸房事擢袁彭年左都御史封其裨將杜永和閻可義郝尚久羅成耀黃應傑楊大福張大瀛等七人皆為伯十月成棟出師北舉取南安進攻贛州時譚太久圍南昌金聲桓不出戰江西諸郡複反為北而成棟方至與高進庫遇不利退壁南康縣十一月佟養甲遣間使密表燕京為成棟所獲伏誅順治六年己丑正月南昌陷何騰蛟亦死湘潭二月成棟敗於信豐身斷後披甲策馬渡河沈死兵部尚書楊明鼎監軍道姚文生俱死亂軍報至贈成棟寧夏王謚武烈成棟上唇微缺號李訶子本以功高恥為養甲下決計歸命奉舊主恭順待文武舊臣皆有禮迨再度嶺無功倉卒陣沒朝野惋惜敗後杜永和代守廣州又一年而敗王復走南寧
李元胤本姓賈字源白陝西榆林人李成棟養子也為人修潔有忠孝性居大清軍中嘗漢衣僧帽佟養甲承制授以官固辭朝夕侍膳從容乘間數以義動其父成棟歸桂王元胤及袁彭年實使之桂王至肇慶拜錦衣侍衛甚見寵信西朝士大夫皆樂與交時彭年負時望掌台綱與劉湘客丁時魁金堡蒙正法等相善持論抗激專尊主權抑倖授中外號五虎而稱元胤為護法韋馱元胤雖恂雅長斷略數定變事養甲謀覺王命元胤縛而磔之成棟敗沒加車騎將軍封南陽伯領禁兵李赤心之潰於茶陵也由道州入廣西陳邦傅欲倚其兵力共奪廣東堵胤錫主之元胤詰胤錫曰吾輩在北朝時公不來復廣東今乃來爭廣東耶胤錫不能答元胤遣楊大福扼封川赤心西趨潯州大福邀其後隊五千人而東焚掠懷集四會遠近震駭元胤召大福入肇慶縊殺之亂始定順治七年庚寅正月三日大清班志富破韶州遣許爾顯江定國以舟師襲清遠西斷肇慶路於是桂王發肇慶奔梧州留元胤守肇成耀走高州將為亂奉詔計斬之大清兵迫與馬吉翔出屯三水其弟建捷以守廣州功封安肅伯五月元胤自肇慶朝行在追訟金堡等冤還出救廣州廣州陷建捷突圍至肇慶守將宋裕昆叛元胤建捷出走後四日桂林亦陷王發梧州夜走南寧陳邦傅乘亂殺從官掠鹵簿元胤兄弟追及伏地痛哭哀動左右孫可望遣將賀九義入南寧殺大學士嚴起恆元胤忿甚請出靈山收高廉雷兵迎駕入瓊州就杜永和會提督李明忠敗於山於峒大清兵已下高廉雷郭登第等皆降陳邦傅復叛南寧震恐元胤進退失據辛卯九月至欽州之防城為土兵王勝堂所執見耿繼茂不屈左右梃下笑曰鼎鑊不懼何有於梃令作書招永和笑曰杜將軍繕兵窮海差有丈夫氣乃招之耶繼茂義之使其故人往說君昔未受國恩耶元胤慟曰我昔不過帥府養子今爵五等司禁旅狼狽被執惟一死報國豫讓不言之乎吾父俟於九原久矣故人曰成棟果君父耶曰岐陽黔寧俱以養子自奮子毋多言與建捷俱遇害部將李用朝亦從死投屍海中
杜永和字人李成棟部將也善機略嫻守戰威名亞於成棟成棟既沒桂王命兵部侍郎劉遠生如廣州勞師以永和代為總督守廣州閻可義守南雄時李元胤入典宿衛而永和等統重兵分鎮廣東瞿式耜以督輔留守桂林雖新喪大將備御尚固乘輿前後安處肇慶者二年順治六年己丑六月永和聞燕中有變拜疏出師北舉不果可義尋卒以羅成耀代明年庚寅正月尚可喜耿繼茂陷南雄成耀望風遁遂失韶州可喜遣其將許爾顯以舟師襲據清遠而自與繼茂陸行會廣州永和與張月李建捷隨方拒守爾顯載大炮夜進順流入石門之水南師驚擾失戰艦數十粵中進永和等為侯命元胤馬吉翔陳邦傅東救廣州邦傅至三水不進大清兵乏食就鄉聚和買民多不從鹿步下有龍眼峒五百餘家開砦門放炮爾顯攻圍盡屠之鄉聚懼出應糶遂為持久計總兵鄒文光偵敵被執海盜梁標相以戰艦二百降可喜大習水軍永和懼水路失守遣使乞師於碣石帥蘇利利已發兵聞標相叛復召還嶺東道李士璉總兵黃應傑郝尚久以潮惠降廣城東援遂絕五月廣州兵擊斬靖南游擊張大奎安定伯馬寶率郭登第等襲清遠不克大清兵拔三水百道攻廣城張月出戰大軍不利退獲其戰艦三百餘艘資械無算永和蓬跣自運炮石置白鏹城上每副將予五百金彩緞表裏拜奉月等以金杯犀玉故將卒效命一年之間有戰必勝永和白晰整暇於五層樓上張宴設樂無虛日大清兩王遙望跌足曰不謂吾曹遂死此地十一月大清兵疫饑決命一戰月等又戰敗之燒其鐵甲兩王方對坐炮碎共案驚怖欲死夜大清兵復集攻西門城壞數丈月等用大炮殺千人大軍退南軍戰勝下城就飯外人乘空而發城中遂潰死者六千餘人追至南門逼海壖溺死尤眾永和月吳文獻殷之榮張道瀛舟數百艘奔瓊州總兵范承恩降可喜繼茂屠廣州馬寶馬吉翔攻清遠垂下聞廣州破乃退廣城三面臨水成棟復築兩翼傅江為炮臺水繞之地勢既險而永和等力戰自二月至於十一月凡攻圍二百七十餘日始破順治八年辛卯九月耿繼茂下瓊州永和等眾尚數萬以全軍降其年七月西安將軍李定國克桂林楚粵皆復桂王年號可喜懼亟趣茂班師繼茂入廣州張月前降大清守黃州至是復翻城迎定國定國敗月不知所終
論曰李成棟將略在金聲桓上然方度大廋北嚮一戰輒蹶豈非衰運難扶歟抑胸無全局以至此也元胤武人而識大義君子尤惜之杜永和固守廣州使尚耿智勇俱竭雖不能死賢乎以城降者矣
餘姚邵廷采念魯撰
李定國
劉文秀
李定國
李定國字壹純陝西延安人初從張獻忠為盜冒張氏獻忠養子四孫可望年長知書數位第一定國以能次之劉文秀艾奇能又次之所至破陣屠城而定國驍勇超逸更稱萬人敵獻忠僭號成都定國為偽安西將軍既聽汪兆齡謀盡殺蜀人令定國等四將軍分道刈殺以所殺多報功最大清兵斬獻忠西充定國等帥潰眾南陷重慶殺如故明年正月入遵義始不殺略貴州趨雲南乃去偽號稱明將軍始獻忠死其黨有悔禍之意艾奇能首數汪兆齡罪殺之重慶定國每靜念有明天下自秦州煽亂怙惡不撫決裂至是吾輩膽義素不後人何惜此筋力不以恢廓疆宇歸復明朝劉文秀亦以為然及入楚雄得楊畏知畏知為陳說忠義指明邪正時奇能已死定國文秀深悅服獨可望陰賊外唯唯內仿獻忠所為亡何可望稱國主設六卿用干支紀年定國心非之或齟齬可望縛定國棒之八十抱其頸泣曰吾以大義辱弟幸同心力無慮疑定國頓首謝請擒沙定洲報德由是憾可望其年十月及文秀進討佴革龍斬定洲己丑四月桂王封可望為遼王賜定國名如靖可望拒命定國因辭賜名可望殺畏知遂遷桂王於安龍定國滋恨然未敢入朝壬辰四月大清定南王孔有德逼貴州可望承制命定國文秀經略楚蜀以馮雙禮副定國步騎八萬出武岡辰沅破大軍有德退守桂林定國乃分道自將出新寧使雙禮出祁陽合趨全州復遣西勝營張勝鐵騎右營郭有名率精兵由西延大埠疾走嚴關扼桂林要道令曰敵至傳火毋下關須大軍會戰雙禮師前軍都督高承恩鐵騎前營王會武安營陳國能天威營高文貴坐營靳經武合兵四萬先進至譯湖猝遇大兵萬餘逆戰斬驍將李四乘勝遂薄全州定國帥右軍都督王之邦金吾營劉之講左協營吳之聖武英營廖魚驃騎北營卜寧合兵六萬繼進聞譯湖捷傳令全州傅城者毋急攻懼其奔逸并力於桂林全州已下定國至令急過無入雙禮出城合進有德遣數萬眾奔救全州張勝已營嚴關距大軍十里日且暮大軍引去旦復至勝傳炮大軍蓐食而前戰於關下象僨歸定國斬御象者諸軍奮進象突陣大軍退天大雷雨橫尸被野追及大榕江又告捷有德急入桂林大軍三日而至守陴者皆潰援梯畢登是為七月四日定國下令屯城上有德奔入府悵然無語久之曰已矣其妻曰無慮吾不死屬女僕以一子出曰荀得脫度為沙彌遂與其妾共縊有德舉火自刎投火中獲其子廷訓及陳邦傅陳師禹先是有德使提督線國安略南寧右翼總兵全節防柳州左翼總兵馬雄守梧州重鎮皆出桂林守兵援全州三戰皆盡定國行疾是以速克胡一清趙應選馬寶曹志建等自南寧敗後尚留粵西屯聚山谷聞定國至相率來歸民間亦多嘯聚以應於是定國進復柳州斬守道金漢蕙東下平樂將攻梧州雄告急廣東國安節及文武道府州縣印官四十六人皆逃於梧尚可喜遣副將強世爵以舟師大炮奔救定國猝至大軍退遂克梧州雄等東走封川尋走廣州可喜遣副將蓋一鵬赴肇慶迎護其眾令世爵扼封川江便宜戰守是時劉文秀入蜀無功而定國克復廣西乘勝東下嶺南震動而定國顧北取永州強世爵因及馬雄三鎮復取梧州線國安全節帥所部西行是月大清兵下瓊州杜永和張月眾猶數萬以全軍降大清兩王得專意廣西九月孫可望使白文選攻拔辰州定國進至衡州長沙岳州從風潰馬寶曹志建亦複連州獲守將茅生蕙送定國斬軍前十一月三日大清敬謹親王兵號十萬至衡州定國遇河上甫接少卻親王恃勇舍大軍而追定國設奇搗中堅過險伏發交鎗起害親王軍遂潰定國全師歸武岡可望忌定國召赴沅州議事將殺之定國覺引還廣西可望敗於寶慶湖南復陷癸巳三月定國帥馬寶等自梧州破開建德慶抵肇慶連營據北山別將下四會廣寧前距三水於是岑溪宋國相出掠羅定東安西寧海盜戰艦二百由新會順德諸港入九江口清遠山寇並發聲言導定國渡河走從化襲廣州水陸大震潮州郝尚久隙於郭虎班志富尚可喜以劉伯祿代之調尚久水師尚久怒不受代舉兵稱新泰侯馳檄南韶漳惠大清遣哈哈木會耿繼茂攻之是月二十六日定國圍肇慶泄其濠三面急攻用布囊盛土為牆置木珊挨牌藏鳥槍以拒內兵陰穿地道城中大懼許爾顯塹濠城中以待縋城奪梯設死守月餘不克大清兩王謀李定國或從木綿頭度河得合尚久會城危且無北歸路矣乃令繼茂發鐵騎守三水東南鑿側門出奪地道兵多死不能出者焚死地道中定國退軍五里大清兵潛出西南二門奪龍頂岡營用鐮鉤長槍獲兵數百人徇於城下於是定國解圍還而郝尚久將攻惠州為黃應傑所扼不出碣石蘇利以舟師助繼茂吳六奇堅守程鄉饒平待大清兵秋八月潮州破尚久父子死定國東行失利由可望貳心無後援而頓兵堅城也桂王自至安龍受制可望大學士吳貞毓太監張福祿等言定國忠勇雖出盜賊實與可望異趨為國之心如青天白日因手敕密使封定國為晉王使引兵入衛詞旨哀愴定國叩頭出血曰臣定國一日未死寧令陛下久蒙幽辱幸稍忍待之臣兄事可望有年寧負友必不負君至書貞毓曰粵中未定進退維艱幾事須密責在老先生事泄貞毓等竟遇害可望以是滋恨定國甲午春遣馮雙禮賀九儀以騎兵七千步萬餘從古泥懷遠追定國於柳州定國奔賓南東略雷廉雙禮等遂擊桂林尚可喜慮可望與定國實合謀陰兵犄角以圖兩粵懼甚疏請敕湖南經略洪承疇分發滿軍由衡桂入樂昌下廣州漢軍由永州入桂林與粵西兵合趨南寧斷定國歸路粵東兵從高州進夾攻之大清不聽益兵而遣秘書學士郎廷佐移繼茂鎮福建可喜愈懼疏留繼茂其鎮大清兩王以定國在廣疲於奔命五月定國發廣州故將張月以高州歸大清嶺西道周公軾學道錢朝鼎等皆死秋海北道陳武度海攻拔臨高昌化黎岐蠢動水陸響應儋崖路斷瓊州守將高進庫告急於廣州定國進復陽春陽江恩平前鋒抵肇慶欲大舉發郴桂兵出韶州江楚界上兵入海嶺約閩海國姓攻惠潮可喜畏定國不敢戰又慮兵分則弱謂繼茂且以旁縣餌之於是大清督李率泰檄總兵郭虎副將杜豹守高明可喜遣甲喇章京田雲龍守新會三日滇兵圍新會可喜令右翼總兵吳進功助雲龍守定民以舟師扼江門築炮臺於陸遏援兵兩王親赴江門爭水陸並進滇兵少卻阿達哈哈番劉秉功等得入新會二十日定國複至高明掘地道急攻城壞二十餘丈將陷可喜來救望見滇軍盛遽退定國自帥步騎萬餘追之選精銳五百人急躡可喜遇伏不利失總兵武君禧游擊王天才等十六人可喜退晦克高明擒郭虎斬杜豹遂合圍新會分兵出三州金利富灣羅屈諸口距廣州百里軍聲大振新會餉盡食木根皮及犬馬浮萍百道並攻吳進功等守益堅朱成功遣黃梧道海應定國十二月大清靖南將軍朱馬喇纛章京東邦帥滿漢軍會尚可喜耿繼茂於三水同趨岡城十日至三州南軍接戰不利失副將梁大勛十四日至新會定國嚴陣城北驅戰象列炮兩山峽口以勍兵屯峽左山將乘高馳下可喜遣尚之智盛登征先擊左山兵左山兵潰峽口兵望陣動連得成田雲龍慄養志統步兵合戰象驚炮還走滇兵亂八固山蒙古固山烏金超哈藩下騎兵兩翼縱擊滇兵大崩戈甲棄載道死無算亡十三象北軍追奔三五里定國有馬三千將戰遣廝養先牽去從者二百騎步兵四萬得脫者半定國盡撤肇慶高明高州馬步兵戰象皆入鬱林州選廝養得萬餘人自新興南走高州東邦追之不及總兵孫際昌判奔土司何美璜寨定國使都督吳三省總兵楊成王三才以步騎千餘象一隻追取之與東邦等遇於興業復敗獲象以去東邦留尚之智駐興業自與敖拜來塔等追及定國後軍後軍敗老營妻子衝散蒙古滿洲兵追定國及於橫州南軍亡象二馬二百八十定國燒絕浮橋由賓州夜走南寧大清軍以朱養恩鎮南寧久地連交址內接溪峒不可卒拔乃還際昌及中書楊琳諸將白長王之臣等三十人皆降由是廣東高雷廉三府肇慶羅定屬三州一十八縣廣西橫鬱林二州北流興業容岑溪四縣復歸大清瓊州群盜皆降定國力屈不能復出西南之業衰矣乙未正月定國將朝桂王可望懼使曰文選以兵逼王移駕貴州宮中皆哭文選感動以定國本無他意還報定國至遂奉王西行文選棄可望來歸至雲南劉文秀及王尚禮王自奇等曰同輔朱氏背之者死詔以雲南為滇都命定國為輔民大將軍總滇黔楚蜀兵知行在大政定國與沐天波劉文秀同心明室人心稍定丙申秋可望犯闕上下震恐時定國新敗文秀所將留滇兵不滿萬行朝百事草創諸鎮自楚粵至者皆聚於黔定國文秀以眾寡不敵疑懼詔遣文選宣諭可望可望拘文選奪其兵馬進忠馬惟興馬寶以同姓相密雅善文選因說可望使文選將兵西進至交水距三岔二十里輕騎奔定國軍具言人心內向可一戰定也可望奪氣時進忠以病留安順馮雙禮在貴州可望乃遣寶與張勝襲滇都自以重兵壓交水日夜索戰令定國不得還救惟興遣親信夜告定國令連戰是日引兵薄惟興軍惟興阿應其眾大崩可望奔湖南降大清定國還至渾水塘寶來歸斬張勝雙禮舉貴州降定國以黔蜀辰沅並可望故鎮悉調赴雲南核功罪定國伉直小心臣節進奉極豐不以威凌士類然計擘什畫不及可望記室金惟新滇人也官少宰信任而馬吉翔工彌縫復人閣舊人失職多怨望於是王自奇等俱叛誅內戮行內外惕息丁酉春大清兵三道南進會文秀卒定國東西獨禦遂不支冬十月貴州破命定國假黃鉞文選為副出師恢復貴州定國及雙禮統大軍扼盤江河據雞公背文選及將軍竇民望等別將四萬人守七星關進屯生界距遵義百里牽制吳三桂兵三桂自平越兼程還遵義十一月三桂帥總兵沈應時馬寧等復發遵義文選自生界退保七星關十二月二月三桂自水西以烈趨天生橋入烏撒越險扼七星關大道文選懼棄關走可渡橋尋焚橋走霑益泗城州土官岑繼祿導北軍入安龍定國由盤江還戰累敗遂回滇都奉桂王奔永昌文選留守玉龍關戊戌正月三日大清兵入滇都四日王至永昌詔勤王定國還黃鉞侍罪請削秩不許閏月大清吳三桂趙布太陷大理至玉龍關文選帥張光翠陳勝等與戰而敗由沙木和走石甸鎮康定國退至潞江慮行在體重難行遣護衛將軍靳統武黔國公沐天波奉蹕先出騰越而身留磨盤山當敵磨盤陡立阻潞江內箐深屈曲僅容單馬定國築柵數道左右設伏大營屯山後四十里橄欖坡炊食餉伏令毋見煙火大清兵行緩持重伏兵五日夜山深食寒銳氣半銷二十一日吳三桂趙布太渡潞江前驅遇伏大戰竟日中書盧桂生自伏中逃歸告為先備分精甲御伏而正兵由大路平行南軍擾亂泰安伯竇民望都督王璽皆戰死定國憤發麾後軍齊進殊死戰大清死傷甚眾卻三十里而定國度前軍既潰奸人有輸敵情恐孤軍不支遂整旅出騰越追扈行在行在已出銅壁關入緬緬人請敕銅壁關毋納漢兵遣兵守關靳統武奔告定國定國慮緬情叵測遽入恐激變乃使高允臣馳報為緬所殺始末戰時諸營妻子輜重散逸軍士四出求妻子未得猝集定國令定朔右將軍吳三省斷後收兵自率大軍取道孟定白文選自木邦來會定國以文選不與磨盤之戰見而尤之文選不悅及議所向定國曰我若入緬緬苦供饋必見拒擊之禍結盍繹險要邊土休士馬相犄角緬外憚吾二人君在內可無憂且得陰連諸土司覘雲南動靜文選曰並在外則內危我入衛上王任外事竟異議別移錫薄所至縱兵大掠定國乃從孟定過耿馬至孟緬屯數月潰兵相續來歸軍聲稍振咸陽侯祁三昇孟津伯魏勇自雲南得出從駐耿馬三省來護大營妻子將赴定國遇懷仁侯吳子聖將軍楊武脅之同降吳三桂三省佯諾出不意走潞江遂棄大營妻子以兵奔定國移營孟連三昇不欲從矯定國令轉龍川虎喇誘魏勇連兵道遇三省并誘之行定國召文選故鎮張國用趙得勝等皆以所部來歸軍勢益振元江土官那崙與降將朱養恩許名臣高應鳳等謀建義事泄三桂帥兵圍元江崙告急定國方赴援會孟良酋長患定國在孟連勢肘腋乃糾合眾夷為梗定國還戰平孟艮元江已陷崙焚死定國度諸土司疑懼不敢前且休甲孟艮令夷目耕田輸糧如縣例廣國公賀九義自南寧間道來奔三桂令其妻血書招之九義受書不告定國見勢敗下多出降益相疑杖殺金惟新等復飲九義杖殺之九義裨將何起龍率部眾至蔓谷河入滇降定國使總兵唐堯宗駐磨乃招納降時堯宗違令殺商客取貨轉售孟艮獲倍價有志士投孟艮者誘收麾下皆引去無入孟艮故滇中事機絕不聞而孟艮去緬都阿瓦懸遠亦不知緬瓦事定國惟日夕練兵覬恢復而已庚子九月文選抵雍會江使使諭緬皆不返乃謀攻阿瓦阿瓦二城大江出其中緬王都新城在江左舊城名赭硜安置行在在江右聞文選兵不戢請行在旨諭文選毋進且云老皇帝避難我國極盡主賓禮乃反蹂我地謂我國無人耶文選怒渡江向新城敗緬兵緬紿許移新城用大炮擊文選營文選不支還走孟艮定國驚曰不用吾言果致緬怨今在內者危若之何文選慚九月八日定國與文選合兵入緬發孟艮定國由西道文選由東道張國用趙得勝仍以所部兵從文選期會洞鄔初魏勇吳三省連兵轉虎喇始覺三昇意然三昇猶未有降志聞定國處賀九儀而勇又病死遂收勇兵約三省同出降三省複陽許十月以三桂令移駐騰越三省出三升不意返兵由孟定趨孟艮詣定國迨次磨乃定國去孟艮已一月唐堯宗不奉定國調逡巡謀降大清三省覺而收殺之流孟定耿馬間為游徼而定國等士馬入緬者糧乏道死亡定國先至見江於多船議分兵渡江迎桂王於赭硜身攻圍新城靳統武謀曰兵分力單不如全力搗緬都緬都破上自出乃俱望新城進敗緬入瑞羊岳緬都三面阻江一通陸文選還後并鑿之引水為湖繞三堤置水城其上定國從南噶喇江為浮橋以濟馳諭緬王送行在講好緬復云汝老皇帝避難吾國受吾供億前番一野王子來反將仇報汝主在我家尚然今送出更何如欲攻城亦唯汝汝等水土木宜堅守二三年無所畏定國度緬人不聽乃進屯洞怕距城八十里文選距百十里屯象腿緬人於木城之外更立木城以兵守之明日復前又立木城逼定國營乃大出兵搏戰前隊皆象定國不利趣文選兵中間橫擊皆殊死戰緬人大敗時五月炎暑我兵渴甚不能窮追緬復入守木城定國獲緬目善待之諭送車駕終不聽復謀渡江向赭硜前洞鄔船皆藏匿使人赴上流馬得狼井角造船緬人焚船定國又進擊敗之四面絕其糧道凡三月緬人煮鎧以食要我軍他徙乃出軍駕定國不得已唯唯軍吏自相攻殺多出降使人守江橋亦焚橋走定國計竭七月十六日緬人殺我從官四十二人沐天波死之定國以十六舟渡江擊緬不勝覆其五舟八月十八日及文選還洞鄔凡行營例定國文選各前行三日時文選軍在後張國用趙得勝等竊語此地煙瘴已傷多人今再深入氣候更熱非盡死不止寧出雲南無作緬鬼部兵聞語皆喜夜束載定二將披甲入臥帳請文選行文選驚起皆曰大事知不成更深入瘴地空死無名殿下必隨晉王是續賀九儀也文選曰爾等今欲何往國用曰以此人馬出雲南何向不重曰若皇上何國用曰心力已盡可見天意遂發炮挾文選上馬文選不能禁夜退走七十里比明定國覺曰鞏殿下欲何往耶命子嗣興尾文選與同行止定國亦緩隨之行五日至黑門限國用得勝斷後議曰晉世子急躡不去我我軍行疲為累不若就此山勢與決戰令彼還方可前進遂阻山齊發矢石嗣興怒麾兵奔而登定國已至亟呼嗣興罷戰乃大慟曰白文選強欲攻緬激壞大事致皇上不還我竭心力勉迎皇上彼忍舍去冀彼初念可回故令爾隨行今與我戰是其志決矣當年同起兄弟今惟伊在何必與彼相攻邀情文選兵四十餘人悉令放還仍帥所部獨進洞鄔文選行三日遇吳三省自孟定來營馬盡死軍皆步將入緬文選見之流涕曰我負皇上與晉殿下矣將軍能帥兵至此使我有太山之助乎三省度文選眾皆有背意乃揚言雲南降者皆怨恨不得所人心思明故我輩咸願步來到此文選部兵見三省並有踴躍狀聞此言各鼓舞國用得勝亦遂轉慮不復言適雲南會徽人汪公福攜海上鄭成功約師表來文選遂屯錫薄復遣蘇總兵出木邦會定國進兵留待月餘報書未至三桂統大兵急追文選度不敵閩道西走孟養三省在焉三桂抵木邦獲降人得文選情知定國先入洞鄔文選不降必疾走阿瓦機不可失乃速進兵抵錫薄文選果行遂分遣八都督馬寧馬寶馬惟興祁三升高啟隆沈應時李貴等尾文選令無戰附書招之三桂自望阿瓦進發傳檄緬王使送行在出城時緬為晉藩所敝適大清兵至遂將桂王及宮眷送三桂軍前復城守大清兵既得桂王亦不攻緬即班師還雲南文選過孟養見馬寧等追之不置就山立營欲與戰部下皆挺刃思奮文選竟怯不敢發詞追將有所善馬寶乃陰與寶語寶持三桂書單騎入其軍文選遂降十二月十八日由孟密入雲南明年五且朝燕京封承恩公定國在洞鄔方議再舉已知三桂入緬行在蒙塵憤懣欲絕曰勢既不敵追無能為乃由孟良傍雲南邊伺王動靜四月至猛蠟遣官入車里送禮借兵復雲南救駕車里暹羅俱使人請入計用兵事宜尊禮甚殷會定國人馬病死日甚乃齋戒作表告天敘平生洎反正輔明皆本至誠何皇穹不祐至有今日若明祚未終乞順定國所為軍馬無災俾同心力出滇救主果歷數既終乞賜定國一人早死無害此軍民五月十五日焚表六月十一日定國生辰病作旋聞行在及太子遇害仰天大慟遂篤託其子靳統武及馬思良二十七日夜定國卒未幾統武亦卒思良舉軍降嗣興徘徊無所依久之亦自慢怯出降與劉文秀子震艾奇能子承業俱入都受世職
論曰余聞有某妃者亡其姓氏當出邊時兵噪諸營婦女竄奔妃失行在所之入白文選營文選使內官及營中寡婦侍起居自鐵門限與定國辭決每使人勸妃盡節辭曰有君在上妾不敢死非貪生也及文選降桂王入滇遂自縊文選遣官葬之嗚呼文選之為妃謀則得矣鄧凱也是錄載入緬後婦女死義有姓氏者九人王妃二人餘姓氏未詳者不下百人為之撫卷弔若定國之志久而不渝豈問所從來哉
劉文秀
劉文秀字人始從張獻忠為盜以材猛稱獻忠僭號成都文秀為偽撫南將軍獻忠大殺蜀人文秀一路殺男九千九百六十餘萬女八千八百餘萬獻忠死孫可望等奔至重慶阻江不得渡文秀素善泅水行如履平地可頃刻數十里沒而往奪南岸船渡遂殺曾英已渡烏江亦如之進陷貴州入雲南時文秀與李定國艾奇能俱有悔禍意私約扶明室而奇能遽死兩人制於可望不遂順治四年丁亥八月可望進逼永昌黔國公沐天波遣子忠顯入營計事文秀謂可望曰沐世子來猶沐國公也請以國公禮禮世子比還以二十騎送之忠顯方謁天波有兩人曆階而上忠顯愕然告其父曰此即撫南劉將軍及王將軍某也遂挾天波還雲南可望僭稱國主文秀意不服楊畏知每對軍中言先帝被難生命遭毒至於流涕軍中感動文秀與定國尤心繹其言益改所為己丑四月可望使畏知入朝始奉明朔王賜文秀名若琦爵為公以可望不受平遼亦不敢受庚寅可望始封秦王遣文秀及王自奇取黎州嘉定定川西以文秀守之辛卯王遷安龍大清兵陷四川文秀先還雲南夏四月詔封文秀為南康王帥張先壁白文選等進恢四川文秀善恤士卒而蜀人飢渴王師多響應於是文秀復敘州文選復重慶嘉定成都皆下大清平西王吳三桂定西將軍墨勒根瑕退走保寧南師乘勝追躡惟恐失敵討北將軍王復臣諫曰師驕矣彼方致死以驕兵當死敵能無失乎諸將欲進至保寧複臣又曰毋圍城圍城則師分而弱不聽先壁軍其西南先壁號張黑神軍容耀日然未經大敵三桂登城望之曰獨是營可襲出精騎犯其壘果驚潰轉戰而南值復臣營複臣營為潰軍所擾又阻水遂大崩復臣被圍數重曰大丈夫不生擒名王豈可為敵所辱手斬數人自刎文秀徹圍而退可望令文秀失謀損大將當誅以復城功量罷職諸將散守蜀隘或調征楚文秀蕭然歸雲南從者百餘人而已然可望實忌文秀用此奪其兵由是復棄兩川議者恨焉其年李定國破大清兵於廣西湖南害孔有德及敬謹親王可望尤忌之將殺定國定國走廣西追之弗及可望謀逆王密詔定國入衛事泄可望盡殺朝臣與謀者念文秀沖退冀為已用張其威望與抗定國起招討大都督甲午四月文秀人貴州可望禡旗稱爵相侑期以恢復中原五月七日文秀單騎出按沅靖諸營周觀險隘勞恤軍吏十日而畢七月擇吉出師由平越道屯於天柱進攻常德不利還鎮雲南而定國亦連敗於新會興業橫州南保南寧可望自是殊無經略之志以定國既敗不足忌謀逆益急然頗疑文秀意趣未敢即發文秀深自引匿行朝及西藩行營無一字往來遺問以故上下莫測乙未正月定國文秀迎王於安龍幸雲南將至文秀陽與可望部將王尚禮王自奇賀九儀等議城守身從數騎馳會定國曰吾輩將以秦王為董卓但恐誅卓之後又有曹操耳遂揮涕定國指天誓日文秀乃決於是車駕入會城文秀進封蜀王與定國同輔政明年討可望戰於交水可望還走貴州文秀追及之遂奔長沙時大慝既去忠義同心方議安集滇黔經略川楚而文秀遽病丁酉夏四月二十四日文秀薨
餘姚邵廷采念魯撰
金聲桓
金聲桓
金聲桓字左良玉故將也世為遼陽人似軍功至總兵良玉與張獻忠戰鄖襄間及與群賊戰聲桓嘗斬帥摧堅乙酉從良玉討馮士英發武昌趨九江良玉死子夢庚及黃得功黃蜚等戰於紫沙州南陵屢敗全軍迎降英王使率諸將朝燕聲桓不欲往請取江西以獻許之會王體忠為滿兵所敗追急奔聲桓聲桓乃聲言滿漢馬步二十萬且至江西連降者免屠巡撫曠昭解印走官民亡散六月四日聲桓平舸入南昌諸生數十人迓舟庭謁聲桓方中青紗金縷灑線蝴蝶披風且笑且摳引諸生起喃喃謙讓從官盡掩口笑既入城與體忠分營而居誅鋤豪暴漸假便宜署官屬時體忠兵強而戢少抄掠人心附之其裨將王德仁本闖營選鋒所當無堅陣生而囟二毛軍中號王雜毛聲桓忌王氏未有以發會剃髮令下三日莫應因曰此王兵梗也且請體忠計事方交揖使驍將鐵嶺白朝佐斬之王營大嘩燒德勝章江門格鬥三日諸金率精兵巷戰且戰且招降而聲桓先已使客說啖德仁許以王營全軍屬之由是遂并體忠軍軍益強聲桓自以單軍傳檄取十三府七十二州縣不費清朝斗米業上用下寸兵功高意旦夕封王公侯已而僅授總兵提督江西大沮氣塞唐王立福建稱隆武命大學士楊廷麟萬元吉取江西扼於聲桓退保贛州永寧王亦敗死撫州明年八月唐王陷於汀州冬贛州陷廷麟元吉皆沒聲桓屢戰勝滋驕多殺人士為威福病未剃及誣告通明宦閩者輒論殺沒家產江西重足而立乃役夫萬人營府第窮極麗壯北來有司益多挫之德仁亦望總兵提督不得怏怏使丹客宗超一開天寶洞致物怪檄罡雷役丁甲所居故宜春王府深八九重燕私或服明製冠衣後堂張飲奏郭子儀韓世忠故事由此兩家怨詞稍稍聞於外初萬元吉以從楊嗣昌西征識聲桓於左營贛州未破時嘗遣使達聲桓說使南歸不報使去聲桓急捕萬僕菁華械庭下夜深解其縛與善飲食勞苦問督師起居未明而縱之菁華後泄其語而諸官閩脫歸者餂知金王怨望各緣所知私覿兩人始圖免禍後乃意立功輒時時微言楊萬未死唐王故在也既益習則間露其關防札付言唐王屢手詔許公歸明者封江西亦嘗達一二乎亡何聲桓生祠成請冠服像式為華陽巾羽衣觀者齚舌客因益極口詭聲桓言明複夫聚先封侯待收京且分天下而王之聲桓習聞此言喜與元吉語相應及巡撫李鳳翔死代者章于天遇諸將益倨日就求珍寶一日置宴敷重席各取銀管吸煙已不及諸將割炙蹄又獨與文官飲食自聲桓以下皆坐㫋外酒半酣顧曰王德仁汝欲反耶德仁歸大愧其從騎聲桓亦失色俛首嚲鞭還帥府七月德仁提兵如建昌于天移票追餉三十萬德仁大怒椎案曰我王流賊也明崇禎皇帝為我逼死汝不知耶聲若獅吼目睛迸出宗超一弟子黎士彥輕悁喜事因聲桓客黃人龍自薦獨我知隆武帝所在聲桓曰富貴與爾共之亡何士彥夜袖侯伯兩印入及玉剛卯一文鐫精忠報國曰此上所私賜聲桓喜時佩腕間迨德仁歸以示之且授伯印曰吾聞烏金王為何騰蛟所敗使趙旗鼓往視待歸而定及歸言烏金小失利今且大破明兵於寶慶會胡以寧死諸客相仗狐疑以故按不發以寧者奇智士向客左良玉有斷泄王氏演韓郭諸戲及請生祠像服皆其本謀因以劫致兩人其從兄澹亦有密慮懷素情嘗為諸將圖畫不用巡按董成學覺金王反意有端屢揚言將奏聞而索德仁歌兒德仁度與歌兒則內狀益泄固不與戊子正月望日于天率家丁如瑞州捕掠富家有滿兵數十騎先發或以告德仁恐其伏瑞州須撫按議定脫有尺一詔公等且見擒德仁益急晦萬壽節先三日壬戌習儀於上藍寺德仁伏軍衷甲往上甬道努喙睨聲桓曰如何聲桓搖首夜德仁歸勒全營癸亥五鼓謁聲桓聲桓不出德仁向父事聲桓語其子翁死耳侯亦死非侯亦死何不決聲桓心薄侯乃曰為公可遂反且七門不開絞殺董成學盡捕逐司道府縣官射奔者纓笠山積追縛章于天江中先是丁亥桂王立於肇慶稱永曆而越播武岡柳象江南罕有知者故聲桓與客謀議第以隆武為言至是兵起自稱豫國公號德仁建武侯馳檄大書隆武四年襄戴匡復明室沿江諸郡響震大清恭順王孔有德智順王尚可喜懷順王耿仲明所謂烏金王也三王前鋒時已至全州謀攻桂林聞南昌之變乃還武昌何騰蛟遂出湖南復衡永然聲桓無大略德仁徒勇臨事不斷從人望迎前閣臣姜曰廣於沛湖里資其門生故吏四出號召內任諸金以書記陳方吳尊周撫按小大僚署皆其私親客而諸客首言明事者並不及德仁追憐故小妻黃用其兄天雷為錦衣兵部侍郎客既失望各自稱隆武故官眾山湖別為一軍聲桓惎王氏日盛德仁則患諸客賣官招兵分權利兩家所為客或轉嘩噱而曰廣亦惡客非制科妄以進士官自居也出示詬之逐客之意遂決自陳大生等皆囊頭箝脛榜掠跛躄出國門旬日間公侯義客分三旅而所遣迎唐王駕丁時遇等趑趄道中實不知所在或曰邵武或曰安遠並支吾無驗兩人亦覺其詐然事已舉微聞南來人言唐王已死桂王繼立即為唐王禪詔進諸官秩文移更稱永曆二年藏表佛經中遣使間道如廣西阻李成棟未得前聲桓意終疑又謀求益王子立為世子監國諸事唐王而嘗為魯王官者因亦各謀迎王縉紳有識駭其舉動矜乖徐避去東路義旅督師侍郎揭重熙詹事傅鼎銓到城一日並引兵還獨曰廣在城與聲桓德仁調策兵食二月庚午德仁西略九江胡澹詣軍門說曰君侯擁精騎數十萬指麾顧盼所在莫不結犛刺網以待義師此下九江奚啻拉朽若能乘破竹之形以清兵旗號服色順流而下揚言章撫院請救者江南必開門納君其將吏文武皆可立擒遂更徽幟播年號祭告陵寢騰檄山東中原當聞風響應夫舉大事必規全利不可爭尺寸惟熟思之德仁破九江珍其擄獲自部護歸以澹謀告聲桓坐客皆曰此實上策不者西取武漢連衡鄖襄與湖南何氏鼎足相援則中策也萬一不然攻城衝邑所過不留重為流賊是為下策若待粵西帥六師方行北伐持久失時勁兵猝至嬰城坐困斯無策矣宋奎光勸從上策黃人龍曰高氏在贛明公獨不聞寧王之事乎乃議伐贛州慮德仁專制會城使偕行三月丙辰出師騎步舳艫旌旗輜重水陸相屬三日不絕先齎冊印封高進庫諭以利害進庫初無意斗及見冊印大怒曰金皇帝耶乃敢侯我且桂王安在遂勒兵出戰聲桓使白朝佐衝之約曰戰酣來助朝佐前破建昌得金銀五十萬聲桓出師索之曰久盡矣及戰追奔數十里徑抵城下進庫困追朝佐亦倦視大軍尚距二十里怒曰此為彼五十萬欲置我死地也即故軍歸南昌棄官為僧進庫得復入城守金王全軍相持七十餘日會城空處大清遣固山額真譚太討聲桓召三王班師四月壬戌譚太破九江南昌聞之城內外皆走雖斬之不能禁五月辛未游騎至石頭口始議築城大軍東路走南昌而偏師先從麥源青嵐諸道搜西山而出未下營已血刃數十里陳方吳尊周束手無策兵民獨倚宋奎光黃天雷守癸酉聲桓兄成功約降奎光殺以徇夜徹城外屋不及者焚之火光燭天王營裨將貢鰲以其軍叛斬關徑出報至贛州聲桓大懼徐引軍還高進庫出兵追之頗得其後騎是月李成棟以廣東自歸迎桂王於梧州聲桓表始達因封聲桓為豫國公兼兵都尚書遣太僕卿黃尚賓宜諭江西己卯聲桓前軍至生米遇大清兵十餘騎放掠爭利踹冷口橋橋斷溺死十餘人驚傳軍敗後舟遽揚帆退癸未金王大軍接戰於北沙大清兵退獲大炮三罩以丹帛鼓吹舁置德勝門郛中聲桓意驕遽勒兵入城郭天才力爭不可弗聽天才自屯西岸六月二日德仁悉精兵攻大清壘甫列陣大清兵橫出遮之大敗於七里街大清兵素忌德仁名雖勝猶時時夜驚曰王雜毛來也然城中自是竟不出譚太築土城東自王家渡屬灌城西自雞籠山及生米驅掠男女荷畚塹濠深廣餘二丈伐木發屋綠濠樹排柵發塚斲棺及未葬者悉梟之取其匡郭牆翣為濠底又為浮橋章江廣袤七里起文家坊至楊子洲三橋上直磯中當洄洑下當湍駛處皆沒水置石下樁基度及沙面且丈餘丈餘之上更累木石平水面後絙墁板加土重棧楯為橋為旱水涸故就時人謂自古未有橋章江者知天道助大清也周會城數十里田禾山木廬墓四望俱盡先至之兵私載擄獲連舸下男女斥賣悲號動天浮屍蔽江天為黃霾自鄱湖下至儀揚舳艫人貨艷湛千餘里於是河淮南北驍悍亡命靡不忻健願死江西屬饜譚太營蒲子塘築臺於永和門東二里登望城中獨留惠民門濠側數十丈縱人出入亦藉以俘掠吳尊周及諸將多託請援去郭天才在西岸五戰三勝見城中兵不出亦撤營去所遣買米運硝黃芻橐先後數百艘俱被遮擊無一還者六月二十一日大清兵西燒生米明日燒市㲼七月六日燒黃土墩八月十日決松湖水陸道絕而德仁方娶武都司女為繼室筐篚萬千行親迎禮酒荒日甚兵人窮日夜酺醵聲桓面如土嚄恨而已諸將裨稟問百不一應胡澹上書姜曰廣曰國中擁精強百萬不出寸步日夜荒宴國眼穿外援澹非辭難者故敢與相國訣自金氏入城朘剝富民誅鋤貞烈殆盡劉天駟家鈔西山解體胡奇韋生致李鳳翔欲釋而金竟斬之庚嶺以南腐心郭應銓兄弟不返吉安恨焉支解曾應亨父子臨汝莫不咬齒王氏凡與楊萬同事者宿怨遍四維矣且公以附金王而起者義乎不附者義乎古之杖大義發大慮者如風馳霆擊敵不及拒今舉事數月而謀未決使四方望斷境內葅醢此邦民庶何罪天下方亂強者自立弱者困人夫戴舊主稱宗國此固忠自豪士得志之名實也今之巋然不與畔援為伍獨陳九思孤軍五年百戰彼前一收祁門旋還師候駕卒未嘗通尺素於二氏其受命隆武者揭司馬傅詹事已厭見其所為而去餘豺貒為曹聞敵至各散保妻子金之心腹獨張啟祚起幕客守郡宜圖得當以報而瑞州閒僻不能有所為鄧雲龍以五千歲議潨號召烏合崎嶇武寧溪谷間其實盜耳以當北兵如振落雖萬眾何益且前者摧拆義士稍有志識莫不飲恨祝亡今徒假年號種怨自恣上無真主而欲使氣節之士為金王出死力其誰聽之相國孤城瓦注一帶閉日不見太山豈知重闉之外所在白骨如丘陵環南昌附郭百里村煙斷滅人之不存兵於何有相國無庸談義兵為也日廣發書默然聲恆數來訊曰廣起義若何但日與設約待援兵至宋奎光力請背城一戰憤悒欲獨帥麾下出金王固止之斗米至六金有巡按御史詭名摩訶般若入為間事覺被磔并殺章于天解姜太保印更用全鳴時都督內外軍務譚太以米二石使人呼於城下縋而餽之聲桓報以冬筍百斤金橘一石百姓皆呼願從公侯出城舍命一戰金王終不決薪盡撤屋以炊米至六百金一石有反楗重戶枕數千金死者鳥鼠草本木實皆盡遂殺人而食始猶擇人後乃父子夫婦相啖譚太閒暇分兵攻取旁郡西南逐張啟祚於瑞州北翦餘應桂吳江於都昌西北降鄧雲龍殺朱議潨東敗湖盜塗麒西破丁家塘土砦餘什伯為聚未成者林亮殷國楨亦次第擒散胡澹發憤以為二豎子不足惜而徒沮中原之氣病隔噎死其二子被殺百姓為大清兵耳目牛酒瓜菜輸販日至然王氏火器多精利大清兵攻城數為所困全嗚時亦能軍善守御故前後相持至八閱月其冬李成棟出師救聲桓取南安進攻贛州與高進庫戰不利退壁南康縣十二月堵胤錫督忠貞營李赤心等分道援南昌至攸縣不進聲桓副將楊國柱私降己丑正月十七日譚太以紅夷大炮攻城聲震山谷聞百餘里亭午城破聲桓赴荷池死德仁突圍至德勝門兵塞不能前三出三入當之者無不誅死與譚太馬首再相值不識太擊殺數百人被執支解後二日得宋奎光於城西空舍諭使降不食殺之陳方黃人龍死亂軍中餘諸將莫知死狀者大率皆為人所食也姜曰廣死偰家池兵皆降粵西贈聲桓王謚壯武曰廣德仁贈謚有差初曰廣之出也道通江上使人邀漢儒裔俱出辭曰三年不入國門矣久無本朝冠服慚見長者何言曰必致之入謁故第娓娓道舊敘一事不可斷如曩時日午客飢起辭去曰止願有教也于今為之當若何因復坐請問曰明之所以失天下非左與闖那金左蘗而王闖支也公與侯安所受之哉十日之間年號兩易名雖歸明實為叛耳今擅除爵恣殺人管利權大更張若明有主不待命是僭也若其無隆武永曆而如此為之是偽也僭與偽春秋之所不予相國縱與同事無後嫌後世謂相國何如人且兩家與事諸客一以封拜一以歸明互相愚以成斯變而究也實為兩家所用年號甫更門跡已掃今且內相猜忌公能親於建武之與豫國乎能則攬共兵柄退稱舊輔縞素待罪以告天下令其慚而聽我竭心力為之不濟則死不能則引身而退歸耕浠水之陽無從叛亂居美名天道所忌也日廣沈吟無以答後在圍城徘徊日蹶追思其言而悔不用也自南昌既破何騰蛟李成棟同月敗死
論曰世傳聲桓當左夢庚時嘗對南都使者垂泣言吾慚見諸君吾已為賊固知非負恩者誠然聞八閩有主南合楊萬西引騰蛟事尚可為何至血衄三載多殺忠義西江之禍於斯為酷迨汰侈既甚更因私忿假義旗坐困南昌兵民縻爛名義事勢兩者俱悖其被夷滅豈得與死事者同論哉
餘桃邵廷采念魯撰
孫可望
孫可望
孫可望字陝西延長人從張獻忠為盜以驍忍助虐獻忠僭號成都為偽平東將軍順治二年乙酉獻忠思乘李自成之敗北取陝西聽偽大學士汪兆齡謀盡殺蜀人而行令可望及偽安西將軍李定國撫南將軍劉文秀定北將軍艾能奇分路四殺可望殺男五千九百八十八萬女九千五百萬報功稱最蜀中千里絕煙火邑無居人獻忠行至西充遇大清兵中矢死王尚禮負其屍走追急棄之可望及兆齡猶率偽文武東西鵠立忽萬馬突至塵掩中營方失措驚竄可望等收餘眾數千家口萬餘由順慶南奔所至殺馬而食馬盡食人尚日馳百餘里至渠河遇曾英兵千餘游徼能奇出不意奮擊走之追至重慶江時可望將卒皆殘悸騎不滿千弓刀脫落曾英意輕之盡移江中戰艦於南岸出奇門南鄭坪望見賊眾各下馬偃臥知計已窮或勸英出輕騎數千從下流襲賊大營而正兵渡擊賊當首尾不能顧縱不盡殲可使落膽去英不聽曰彼死命也急之彼傷吾人第謹守南岸彼將飢死否自遠竄待其奔而擊之易盡耳文秀望重慶馬車幅輳軍人縱飲市肆謂可望曰彼易我而恃長江不設備可乘也且我軍絕粒既十餘日與餓死孰若一戰言訖即手弓矢口銜利刃躍入江履水而行徐湖等五人從之至朝天門忽溺不見南岸兵望見皆大笑以為自沈水死文秀等從水中斷鐵纜穴艙而入立殺數人出不意盡為文秀所殪投婦女輜重於江遂掠一大舟而還可望等羅拜稱賀於是選壯士得百餘人披甲執長矛鉤牌弓矢火藥登舟繞江上下衝突轉戰南岸兵望風披靡曾英駕大舸數十繞圍可望於江心自持畫弓立桅後為王自奇射中洞胸墮水軍既失帥遂大亂英兵十萬頃刻瓦解賊眾盡渡入城縱殺自經獻忠殘破英所招復戶口二十餘萬至是皆盡賊獲糧食衣物更復飽嬉留數日燒夷重慶城屋望綦江而南所至殺掠如故十二月二十七日在綦江眾無主欲散可望詐言獻忠婢老腳遺腹生子與眾同盟輔孤於是乃相推可望稟其約束惟張成功王十萬關索不附關索先遁收成功十萬榜之百八十眾遂帖服而獻忠婢所生實女無後順治四年丁亥正月三日可望發綦江下令自今非接鬥不得殺人十日抵遵義守將王祥已走官民迎降入城秋毫無犯進至烏江黔撫范礦總兵皮熊遣副將楊吉以三千人拒江守營南山文秀復沒而渡直抵南岸吉不戰而潰可望驅兵兩山伐木一夜成浮橋平明盡渡直奔貴陽熊聞烏江兵潰先走平越礦走定番諸苗乘機入掠會城可望至又大掠三日始招安將犯粵西會石屏土司龍在田為沙定洲所攻遣問使詣可望求援且告曰黔國公奔永昌已一年矣賊圍楚雄慧旦暮且下公行遲恐不逮事可望乃由威清平壩疾趨雲南至曲靖遇前福州所遣太監孫興祖調沙兵入衛方至可望謂興祖曰朝廷遠不知滇事始末今若征之是獎亂也不如討平沙逆迎還沐公使之引兵東向興祖然之傳檄雲南可望等始去偽號復故姓稱明將軍皮熊范礦復入居貴州王祥亦復遵義夏四月可望至雲南沙定洲自楚雄還戰大敗殺故大學士王錫袞宵走阿迷可望入會城巡撫羅國瓛宗室朱壽琳死之出示云為黔國討賊民間安堵無與遣使至永昌楚雄又執送阮韻嘉袁士弘至楊畏知軍前畏知未信滇人亦失意曰是除狼得虎矣王祥皮熊各疏告行在今之入滇者皆張賊餘孽名雖向正事豈革心朝廷無為所愚瞿式耜聞而憂之可望使李定國東追定洲拔阿迷定洲走保佴革龍而自與劉文秀入迤西楊畏知迎戰被執可望解其縛坐之上座約以共獎王室使作書通意天波遂同回楚雄西略大理龍在田反許名臣來見諸土司多降附畏知乘間說以忠義陳說邪正稱引古昔其部曲及定國文秀等傾耳聽獨可望性陰鷙外雖唯唯內計兵強根本既堅陰有自據之志聞畏知論議更幸竊名義以附其欲八月可望入鶴慶又分兵入麗江土知府木懿迎降沐天波得畏知書猶不敢信遣其子忠顯入營曰願得守永昌足矣不敢復望故位可望厚禮忠顯悉反所得沐氏世賓天波大喜過望可望陰令文秀以二十騎隨其後名為送忠顯文秀疾馳奪瀾滄橋至永昌執天波及其子并鄉之宦者龔彞歸大理聞劉廷標王運開死節事嘆異之召運開弟運閎於騰越將官之運閎至怒躍入江水而死可望自號平東王謀稱帝明年定國文秀進討佴革龍執沙定洲及其妻萬氏以歸磔之悉定滇地前御史昆明任僎倡議尊可望為國主可望設六卿鑄興朝通寶錢以於支紀年令僎兼禮兵二部尚書沐天波楊畏知憤甚其黨亦多不服已而艾能奇死其將馮雙禮主營事可望籠之以術益兼兩部以事縳定國教場責百棍示威由是有隙可望患諸帥等夷難制畏知申前說導以不若歸命粵西則人自稟畏順治六年己丑四月因遣畏知以南金名馬入貢肇慶龔彞為副求封親王辭頗驕悖兵科金堡首言異姓封王違制且觀可望意不相下從之適足損威不可許大學士嚴起恆主堡議久不決畏知謂時異勢殊法有因革且國家寧能禁可望自王耶今若不許阻遠人向化心又生一敵非計堵胤錫亦以為言乃封可望為定遼王賜名朝宗並賜定國名如靖文秀名若琦畏知未至陳邦傅以南寧與廣南接壤當先被兵欲自結可望使泗州城守將胡執恭先以書通約許封秦王可望悅執恭私鑄印填空敕拜表輒行至雲南可望郊迎受敕印俯仰甚恭所部皆賀土司修貢獻沐天波亦謙讓不敢以公爵鈞敵可望大喜始奉桂王年號比畏知還知其詐深恥之卻不受厚遇執恭竟以秦王事諸軍悉曰行營護衛曰駕前軍自稱曰孤曰不穀文書下行曰令旨上書曰啟稱定國文秀曰弟安西李弟撫南劉為張獻忠立廟歲時致祭皮熊在黔畏逼遣官李之華通好請盟可望致書貴爵坐擁貔貅戰則可以摧堅守則足資保障獨是不肖有司罔知邦本徵派日繁黔中乃兵出咽喉寧無救災恤鄰之念以為假道長發之舉若黔若滇總屬朝廷封疆惟欲與行在聲息相通何可有一毫私意於其間若止以一盟了局為燕雀處堂之計非不穀所望於君子矣熊得書愈懼順治七年庚寅八月桂王在梧州可望使復至求真封秦王大學士起恒持前議王化澄朱天麟及本兵萬翱兵科徐極皆請許之文安之郭之奇是起恆之奇因風變指明得失而籍川黔者希徇可望請以通道西南起恆難之會內江楊鼎和至行朝力言王封非是起恆引為本兵又轉劉堯珍掌兵垣代翱極化澄天麟議遂格可望由是切齒起恆之月可望犯貴州皮熊不能御走清浪可望使白文選追執之奪其兵黔中院司道官會請文選入城遂下平越又使賀九儀將兵趨遵義王祥棄軍挾妻子重貲將奔彭水眾盡散追及自刎死會大清兵逼武沅馬進忠張先壁等避入貴州皆歸於可望眾至數十萬地與粵西相接其冬孔有德尚可喜破桂林廣州王奔南寧明年春遣編修劉菃使貴州封可望為冀王至平越不得入楊畏知請至行在更議可望陽諾先令賀九義張勝張明志以兵至南寧盜殺兵部尚書楊鼎和於崑崙關擊大學士嚴起恒於舟中投其屍劉堯珍吳霖張載述俱見害舉朝悸伏始真封可望為秦王畏知見逆節萌芽痛哭曰此乃我負國家入朝自劾遂留相王可望怒遣指揮鄭國就行在執畏知還黔殺之自是無一人敢齟齬者文安侯馬吉翔司禮監龐天壽各輸誠於可望行在動定纖悉馳告陳邦傅叛導大清兵逼南寧可望遣狄三品陳國能高文貴等遷王於安龍可望北取西川總督李乾德敗死李占春余大海下荊州降王自至安龍可望以兵守之范應旭知安龍府乘輿服御百官餼廩一切關白應旭應旭與提塘章應科造冊稱皇帝一員月支若干皇后一口月支若干而可望上書有云人或謂臣挾天子令諸侯不知彼時尚有諸侯諸侯亦尚知有天子今天子已不能自令臣更挾天子之令以令於何地令於何人其恣肆類如此夏可望以吳三桂入四川白文選敗決意北舉慨然經略中原使李定國率兵八萬出武岡馮雙禮副之劉文秀率兵五萬出嘉定張先璧副之文秀入四川為三桂所敗全軍俱沒而定國乘勝獨進克複桂林害孔有德斬陳邦傅九月定國北向衡州可望亦自至沅州使白文選張虎攻辰州拔之殺鎮守總兵徐勇自何騰蛟歿官軍久不至湖南可望定國一旦猝出故將胡一清趙應選馬寶曹志建等皆自山谷來歸民間亦多嘯聚以應長岳一帶俱奔潰十一月定國戰於衡州害敬謹王可望以定國數戰勝內忌馮雙禮與爭擄獲益相構衡州之戰始嘗小卻將因以為罪而殺之使召定國於武岡定國覺其意辭不赴引兵從東安全州復入廣西可望自帥兵追之不及有德雖死其固山佟圖賴復進攻寶慶順治九年壬辰春與可望遇於花街子可望將中軍馮雙禮軍左白文選軍右楊武馮萬寶在可望後望見可望龍旗萃攻之殺傷相當可望忽自走入楊武諸營見龍旗走俱潰惟雙禮一軍不動鑒衡州之事不迫各引還以武寶間為界遂棄湖南定國攻肇慶亦不克時王在安龍幽閉日甚聞定國在廣西與可望有隙密與太監張福祿全為國言秦王待朕無人臣禮朕欲撰一密敕齎西藩行營冀其出朕於險汝二人辦得否禮祿等涕泣受命以告大學士吳貞毓遂約內翰蔣幹昌李元開給事張俊御史李頎胡士瑞部郎徐極楊鍾趙賡禹蔡紬鄭允元周允吉朱議昶朱東旦任斗墟易士佳等與謀以吉翔天壽素附可望議先移天壽於外使吉翔祭陵南寧皆出十一月乃密遣林青陽往廣西封定國為晉王命入衛尋遣周官申諭詞旨哀切定國受讀感激泣數行下軍中皆流涕會劉議新自行營回過南寧為吉翔述其狀吉翔雖赴南寧留弟雄飛偵行在動靜乍聞議新言大驚曰不早自為地事發禍且及吾輩矣陰使提塘王愛秀報可望又諷議新具疏安龍為左驗可望聞之大怒使人要執青陽官并吉翔赴貴陽對理陰厚待吉翔順冶十一年春可望使鄭國王愛秀至行在言西府負義國主待渠不薄乃敢私通奸臣要挾封爵今林青陽周官已考訊吐服皇上明知此事出自何人臣等可還報國主桂王謝曰事非朝臣所為比年外間假寶假敕甚多秦王還宜密訪國等怒目而出至朝房見執政云我等欲回貴州若輩作何語執系貞毓又以兵入宮縛福祿為國宮中大震其黨兵侍郎冷孟銋進曰諸臣不足惜上不亟自言恐并及難桂王曰汝等逼朕朕知是誰汝等知之何不直說悲憤而退貞毓備受楚毒曰我備員宰相凡事自主之上下無與者然天壽雄飛已密探同事者姓名先報可望竟偕執請王裁決所司以盜賓矯詔欺君誤國論罪福祿為國俊凌遲幹昌等十四人棄市貞毓賜自盡皆慷慨賦詩投法以安王意安龍人哀之後為祠祀稱十八先生焉可望滋怨定國遣馮雙禮賀九義以騎兵七千步萬餘人出古泥懷遠襲定國於柳州定國奔賓南追之不及遂攻桂林無攻而還可望仍厚養定國妻子於雲南其冬定國圍新會兩月不拔與尚可喜耿繼茂等戰累敗由賓橫退入南寧而王在安龍勢益蹶日食脫粟塗葦薄以居守將承可望意更相凌逼挾彈射鳥直入宮門文吏乘輿呵殿過之不復下改稱安龍府為安籠莫敢致詰可望陰圖篡逆患定國文秀異同故未發定國既敗可望內喜是年可望遣兵攻常德亦敗歸聞定國將赴安籠慮有變使白文選率兵移駕貴州後宮皆哭文選亦為泣下文選雖為可望用然心不直可望因奏曰上無恐第遲行可望使文選追及曲靖文選遂不返至雲南劉文秀率文武官屬出迎王入居可望府封文秀為蜀王與晉王定國同輔政託沐天波以心膂封文選鞏國公遣還黔召可望令以兵屬定國文秀經略川廣錢糧歸之行在可望以妻子在雲南未敢叛明年正月王復遣可望部將東昌侯張虎護可望妻子赴貴州又賜虎金簪一枝令從中開諭虎至詐言上賜簪密令行刺以媚激可望可望既得妻子無所忌遂大言桂王負義定國文秀謀反奪文選鞏國公印并其兵置營中決意攻雲南馬惟興馬寶陰與文選謀乘機反正從容為可望言文選舊人感宿恩諸將才望無出其右向特見脅定國使其心果貳必不復來人來而奪其兵失歸附心試用為總統必能為國盡力可望信之乃留馮雙禮守貴州而以文選為征逆招討大將軍統諸將前行自帥大軍後繼九月兩軍遇於交水文選來歸可望聞變即欲返貴州馬寶切齒大罵曰吾乃為跛賊所欺要當手縛之生食其肉且豈因一人去廢大事那文選為賊時嘗戰傷足截他人足接之雖愈而跛故寶詈跛賊可望又信之密使寶與張勝武大定以精兵四千由潯州間道襲滇都而身當定國悉眾出戰陣甫接惟興軍先走眾遂大潰可望夜奔貴州張勝至滇都沐天波恐王尚禮為變挾與入朝以兵守之使王安等拒戰於城外勝知有備引還至渾水塘為定國所執寶來歸文秀引兵東追馮雙禮誠可望曰官軍至矣可望知眾心散度事不濟遂挈妻子赴長沙經略洪承疇軍前降雙禮掩輜重以貴州來歸可望至長沙為畫取滇黔之策多為書誘其部曲使內叛吳三桂竟拔雲南可望固有力焉可望封義王傳子至孫降為公
